
 
 
 
 The Nāradasmṛti - SARIT transcript 
 
 Compilation, data entry, proof correction by  Yasuke Ikari, Kyoto
                        University  Editing and conversion to TEI markup by
                         Richard Mahoney, Indica et Buddhica 
 
 
 
 SARIT: Search and Retrieval of
                            Indic Texts 
 
 
 2009 
 
 
 
 Financial support by The British Association for South Asian
                        Studies 
 
 
 
 
 
 
                Part 1
		Mātṛkā  (Prolegomena) 
 L tr. 1-22 , cf.  J tr. 4-15 
 
                    Chapter 1
		    Vyavahāraḥ  (Legal Procedure) 
 L tr. 1-19 , cf.  J tr. 4-11 
 
 
 Mātṛkā 01.001a  dharma.ekatānāḥ puruṣā yadāsan satyavādinaḥ | 
 Mātṛkā 01.001c  tadā na vyavahāro 'bhūn na dveṣo nāpi matsaraḥ || 1 || 
 
 
 Mātṛkā 01.002a  naṣṭe dharme manuṣyeṣu vyavahāraḥ pravartate | 
 Mātṛkā 01.002c  draṣṭā ca vyavahārāṇāṃ rājā daṇḍadharaḥ kṛtaḥ || 2 || 
 
 
 
 Mātṛkā 01.003a  likhitaṃ sākṣiṇaś cātra dvau vidhī samprakīrtitau | 
 Mātṛkā 01.003c  sandigdhārthaviśuddhyarthaṃ dvayor vivadamānayoḥ || 3 || 
 
 
 Mātṛkā 01.004a  sottaro 'nuttaraś caiva sa vijñeyo dvilakṣaṇaḥ | 
 Mātṛkā 01.004c  sottaro 'bhyadhiko yatra vilekhāpūrvakaḥ paṇaḥ || 4 || 
 
 
 
 Mātṛkā 01.005a  vivāde sottarapaṇe dvayor yas tatra hīyate | 
 Mātṛkā 01.005c  sa paṇaṃ svakṛtaṃ dāpyo vinayaṃ ca parājaye || 5 || 
 
 
 
 Mātṛkā 01.006a  sāras tu vyavahārāṇāṃ pratijñā samudāhṛtā | 
 Mātṛkā 01.006c  taddhānau hīyate vādī taraṃs tām uttaro bhavet || 6 || 
 
 
 
 Mātṛkā 01.007a  kulāni śreṇayaś caiva gaṇāś cādhikṛto nṛpaḥ | 
 Mātṛkā 01.007c  pratiṣṭhā vyavahārāṇāṃ gurvebhyas tūttarottaram || 7 || 
 
 
 Mātṛkā 01.008a  sa catuṣpāc catuḥsthānaś catuḥsādhana eva ca | 
 Mātṛkā 01.008c  caturhitaś caturvyāpī catuṣkārī ca kīrtyate || 8 || 
 
 
 
 Mātṛkā 01.009a  aṣṭāṅgo 'ṣṭādaśapadaḥ śataśākhas tathā-eva ca | 
 Mātṛkā 01.009c  triyonir dvyabhiyogaś ca dvidvāro dvigatis tathā || 9 || 
 
 
 Mātṛkā 01.010a  dharmaś ca vyavahāraś ca caritraṃ rājaśāsanam | 
 Mātṛkā 01.010c  catuṣpād vyavahāro 'yam uttaraḥ pūrvabādhakaḥ || 10 || 
 
 
 Mātṛkā 01.011a  tatra satye sthito dharmo vyavahāras tu sākṣiṣu | 
 Mātṛkā 01.011c  caritraṃ pustakaraṇe rājājñāyāṃ tu śāsanam || 11 || 
 
 
 
 Mātṛkā 01.012a  sāmādyupāyasādhyatvāc catuḥsādhana ucyate | 
 Mātṛkā 01.012c  caturṇām āśramāṇāṃ ca rakṣaṇāt sa caturhitaḥ || 12 || 
 
 
 Mātṛkā 01.013a  kartṝn atho sākṣiṇaś ca sabhyān rājānam eva ca | 
 Mātṛkā 01.013c  vyāpnoti pādaśo yasmāc caturvyāpī tataḥ smṛtaḥ || 13 || 
 
 
 Mātṛkā 01.014a  dharmasyārthasya yaśaso lokapaktes tathā-eva ca | 
 Mātṛkā 01.014c  caturṇāṃ karaṇād eṣāṃ catuṣkārī prakīrtitaḥ || 14 || 
 
 
 Mātṛkā 01.015a  rājā sapuruṣaḥ sabhyāḥ śāstraṃ gaṇakalekhakau | 
 Mātṛkā 01.015c  hiraṇyam agnir udakam aṣṭāṅgaḥ sa udāhṛtaḥ || 15 || 
 
 
 
 Mātṛkā 01.016a  ṛṇādānaṃ hy upanidhiḥ sambhūya-utthānam eva ca | 
 Mātṛkā 01.016c  dattasya punar ādānam aśuśrūṣābhyupetya ca || 16 || 
 
 
 Mātṛkā 01.017a  vetanasyānapākarma tathā-eva-asvāmivikrayaḥ | 
 Mātṛkā 01.017c  vikrīya-asampradānaṃ ca krītvānuśaya eva ca || 17 || 
 
 
 Mātṛkā 01.018a  samayasyānapākarma vivādaḥ kṣetrajas tathā | 
 Mātṛkā 01.018c  strīpuṃsayoś ca sambandho dāyabhāgo 'tha sāhasam || 18 || 
 
 
 Mātṛkā 01.019a  vākpāruṣyaṃ tathā-eva-uktaṃ daṇḍapāruṣyam eva ca | 
 Mātṛkā 01.019c  dyūtaṃ prakīrṇakaṃ caiva-ity aṣṭādaśapadaḥ smṛtaḥ || 19 || 
 
 
 Mātṛkā 01.020a  eṣām eva prabhedo 'nyaḥ śatam aṣṭa.uttaraṃ smṛtam | 
 Mātṛkā 01.020c  kriyābhedān manuṣyāṇāṃ śataśākho nigadyate || 20 || 
 
 
 
 Mātṛkā 01.021a  kāmāt krodhāc ca lobhāc ca tribhyo yasmāt pravartate | 
 Mātṛkā 01.021c  triyoniḥ kīrtyate tena trayam etad vivādakṛt || 21 || 
 
 
 Mātṛkā 01.022a  dvyabhiyogas tu vijñeyaḥ śaṅkātattvābhiyogataḥ | 
 Mātṛkā 01.022c  śaṅkāsatāṃ tu saṃsargāt tattvaṃ ha-ūḍhādidarśanāt || 22 || 
 
 
 
 Mātṛkā 01.023a  pakṣadvayābhisambandhād dvidvāraḥ samudāhṛtaḥ | 
 Mātṛkā 01.023c  pūrvavādas tayoḥ pakṣaḥ pratipakṣas taduttaram || 23 || 
 
 
 Mātṛkā 01.024a  bhūtacchalānusāritvād dvigatiḥ sa udāhṛtaḥ | 
 Mātṛkā 01.024c  bhūtaṃ tattvārthasaṃyuktaṃ pramādābhihitaṃ chalam || 24 || 
 
 
 
 Mātṛkā 01.025a  tatra śiṣṭaṃ chalaṃ rājā marṣayed dharmasādhanaḥ | 
 Mātṛkā 01.025c  bhūtam eva prapadyeta dharmamūlā yataḥ śriyaḥ || 25 || 
 
 
 Mātṛkā 01.026a  dharmeṇa-uddharato rājño vyavahārān kṛtātmanaḥ | 
 Mātṛkā 01.026c  sambhavanti guṇāḥ sapta sapta vahner ivārciṣaḥ || 26 || 
 
 
 
 Mātṛkā 01.027a  dharmaś cārthaś ca kīrtiś ca lokapaktir upagrahaḥ | 
 Mātṛkā 01.027c  prajābhyo bahumānaś ca svarge sthānaṃ ca śāśvatam || 27 || 
 
 
 Mātṛkā 01.028a  tasmād dharmāsanaṃ prāpya rājā vigatamatsaraḥ | 
 Mātṛkā 01.028c  samaḥ syāt sarvabhūteṣu bibhrad vaivasvataṃ vratam || 28
                            || 
 
 
 Mātṛkā 01.029a  dharmaśāstraṃ puraskṛtya prāḍvivākamate sthitaḥ | 
 Mātṛkā 01.029c  samāhitamatiḥ paśyed vyavahārān anukramāt || 29 || 
 
 
 Mātṛkā 01.030a  āgamaḥ prathamaṃ kāryo vyavahārapadaṃ tataḥ | 
 Mātṛkā 01.030c  vivitsā nirṇayaś caiva darśanaṃ syāc caturvidham || 30 || 
 
 
 
 Mātṛkā 01.031a  dharmaśāstrārthaśāstrābhyām avirodhena mārgataḥ | 
 Mātṛkā 01.031c  samīkṣamāṇo nipuṇaṃ vyavahāragatiṃ nayet || 31 || 
 
 
 Mātṛkā 01.032a  yathā mṛgasya viddhasya vyādho mṛgapadaṃ nayet | 
 Mātṛkā 01.032c  kakṣe śoṇitaleśena tathā dharmapadaṃ nayet || 32 || 
 
 
 Mātṛkā 01.033a  yatra vipratipattiḥ syād dharmaśāstrārthaśāstrayoḥ | 
 Mātṛkā 01.033c  arthaśāstra.uktam utsṛjya dharmaśāstra.uktam ācāret || 33
                            || 
 
 
 
 Mātṛkā 01.034a  dharmaśāstravirodhe tu yuktiyukto 'pi dharmataḥ | 
 Mātṛkā 01.034c  vyavahāro hi balavān dharmas tenāvahīyate || 34 || 
 
 
 Mātṛkā 01.035a  sūkṣmo hi bhagavān dharmaḥ parokṣo durvicāraṇaḥ | 
 Mātṛkā 01.035c  ataḥ pratyakṣamārgeṇa vyavahāragatiṃ nayet || 35 || 
 
 
 
 Mātṛkā 01.036a  yāty acauro 'pi cauratvaṃ cauraś cāyāty acauratām | 
 Mātṛkā 01.036c  acauraś cauratāṃ prāpto māṇḍavyo vyavahārataḥ || 36 || 
 
 
 Mātṛkā 01.037a  strīṣu rātrau bahir grāmād antarveśmany arātiṣu | 
 Mātṛkā 01.037c  vyavahāraḥ kṛto 'py eṣu punaḥ kartavyatām iyāt || 37 || 
 
 
 Mātṛkā 01.038a  gahanatvād vivādānām asāmarthyāt smṛter api | 
 Mātṛkā 01.038c  ṛṇādiṣu haret kālaṃ kāmaṃ tattvabubhutsayā || 38 || 
 
 
 Mātṛkā 01.039a  gobhūhiraṇyastrīsteyapāruṣyātyayikeṣu ca | 
 Mātṛkā 01.039c  sāhaseṣv abhiśāpe ca sadya eva vivādayet || 39 || 
 
 
 
 Mātṛkā 01.040a  anāvedya tu yo rājñe sandigdhe 'rthe pravartate | 
 Mātṛkā 01.040c  prasahya sa vineyaḥ syāt sa cāsyārtho na sidhyati || 40 || 
 
 
 Mātṛkā 01.041a  vaktavye 'rthe na tiṣṭhantam utkrāmantaṃ ca tadvacaḥ | 
 Mātṛkā 01.041c  āsedhayed vivādārthī yāvad āhvānadarśanam || 41 || 
 
 
 Mātṛkā 01.042a  sthānāsedhaḥ kālakṛtaḥ pravāsāt karmaṇas tathā | 
 Mātṛkā 01.042c  caturvidhaḥ syād āsedho nāsiddhas taṃ vilaṅghayet || 42 || 
 
 
 Mātṛkā 01.043a  nadīsantārakāntāradurdeśa.upaplavādiṣu | 
 Mātṛkā 01.043c  āsiddhas taṃ parāsedham utkrāman nāparādhnuyāt || 43 || 
 
 
 
 Mātṛkā 01.044a  āsedhakāla āsiddha āsedham yo vyatikramet | 
 Mātṛkā 01.044c  sa vineyo 'nyathā kurvann āseddhā daṇḍabhāg bhavet || 44
                            || 
 
 
 Mātṛkā 01.045a  nirveṣṭukāmo rogārto yiyakṣur vyasane sthitaḥ | 
 Mātṛkā 01.045c  abhiyuktas tathānyena rājakārya.udyatas tathā || 45 || 
 
 
 Mātṛkā 01.046a  gavāṃ pracāre gopālāḥ sasyabandhe kṛṣīvalāḥ | 
 Mātṛkā 01.046c  śilpinaḥ cāpi tatkālam āyudhīyāś ca vigrahe || 46 || 
 
 
 Mātṛkā 01.047a  aprāptavyavahāraś ca dūto dāna.unmukho vratī | 
 Mātṛkā 01.047c  viṣamasthaś ca nāsedhyo na ca-enān āhvayen nṛpaḥ || 47 || 
 
 
 
 Mātṛkā 01.048a  nābhiyukto 'bhiyuñjīta tam atīrtvārtham anyataḥ | 
 Mātṛkā 01.048c  na cābhiyuktam anyena na viddhaṃ veddhum arhati || 48 || 
 
 
 Mātṛkā 01.049a  yam artham abhiyuñjīta na taṃ viprakṛtiṃ nayet | 
 Mātṛkā 01.049c  nānyat pakṣāntaraṃ gacched gacchan pūrvāt sa hīyate || 49
                            || 
 
 
 Mātṛkā 01.050a  na ca mithyābhiyuñjīta doṣo mithyābhiyoginaḥ | 
 Mātṛkā 01.050c  yas tatra vinayaḥ proktaḥ so 'bhiyoktāram āvrajet || 50 || 
 
 
 
 Mātṛkā 01.051a  sāpadeśaṃ haran kālam abruvaṃś cāpi saṃsadi | 
 Mātṛkā 01.051c  uktvā vaco vibruvaṃś ca hīyamānasya lakṣaṇam || 51 || 
 
 
 Mātṛkā 01.052a  palāyate ya āhūtaḥ prāptaś ca vivaden na yaḥ | 
 Mātṛkā 01.052c  vineyaḥ sa bhaved rājñā hīna eva sa vādataḥ || 52 || 
 
 
 
 Mātṛkā 01.053a  nirṇiktavyavahāreṣu pramāṇam aphalaṃ bhavet | 
 Mātṛkā 01.053c  likhitaṃ sākṣiṇo vāpi pūrvam āveditaṃ na cet || 53 || 
 
 
 Mātṛkā 01.054a  yathā pakveṣu dhānyeṣu niṣphalāḥ prāvṛṣo guṇāḥ | 
 Mātṛkā 01.054c  nirṇiktavyavahārāṇāṃ pramāṇam aphalaṃ tathā || 54 || 
 
 
 
 Mātṛkā 01.055a  abhūtam apy abhihitaṃ prāptakālaṃ parīkṣyate | 
 Mātṛkā 01.055c  yat tu pramādān na-ucyeta tad bhūtam api hīyate || 55 || 
 
 
 Mātṛkā 01.056a  tīritaṃ cānuśiṣṭaṃ ca yo manyeta vidharmataḥ | 
 Mātṛkā 01.056c  dviguṇaṃ daṇḍam āsthāya tat kāryaṃ punar uddharet || 56 || 
 
 
 
 Mātṛkā 01.057a  durdṛṣṭe vyavahāre tu sabhyās taṃ daṇḍam āpnuyuḥ | 
 Mātṛkā 01.057c  na hi jātu vinā daṇḍaṃ kaścin mārge 'vatiṣṭhate || 57 || 
 
 
 Mātṛkā 01.058a  rāgād ajñānato vāpi lobhād vā yo 'nyathā vadet | 
 Mātṛkā 01.058c  sabhyo 'sabhyaḥ sa vijñeyas taṃ rājā vinayed bhṛśam || 58
                            || 
 
 
 
 Mātṛkā 01.059a  kintu rājñā viśeṣeṇa svadharmam anurakṣatā | 
 Mātṛkā 01.059c  manuṣyacittavaicitryāt parīkṣyā sādhvasādhutā || 59 || 
 
 
 
 Mātṛkā 01.060a  puruṣāḥ santi ye lobhāt prabrūyuḥ sākṣyam anyathā | 
 Mātṛkā 01.060c  santi cānye durātmānaḥ kūṭalekhyakṛto janāḥ || 60 || 
 
 
 Mātṛkā 01.061a  ataḥ parīkṣyam ubhayam etad rājñā viśeṣataḥ | 
 Mātṛkā 01.061c  lekhyācāreṇa likhitaṃ sākṣyācāreṇa sākṣiṇaḥ || 61 || 
 
 
 Mātṛkā 01.062a  asatyāḥ satyasaṅkāśāḥ satyāś cāsatyadarśanāḥ | 
 Mātṛkā 01.062c  dṛśyante vividhā bhāvās tasmād yuktaṃ parīkṣaṇam || 62 || 
 
 
 Mātṛkā 01.063a  talavad dṛśyate vyoma khadyoto havyavāḍ iva | 
 Mātṛkā 01.063c  na talaṃ vidyate vyomni na khadyote hutāśanaḥ || 63 || 
 
 
 Mātṛkā 01.064a  tasmāt pratyakṣadṛṣṭo 'pi yuktam arthaḥ parīkṣitum | 
 Mātṛkā 01.064c  parīkṣya jñāpayan arthān na dharmāt parihīyate || 64 || 
 
 
 
 Mātṛkā 01.065a  evaṃ paśyan sadā rājā vyavahārān samāhitaḥ | 
 Mātṛkā 01.065c  vitatya-iha yaśo dīptaṃ bradhnasyāpnoti viṣṭapam || 65 || 
 
 
 
 
                    Chapter 2
Bhāṣā  (The Plaint) 
 L tr. 229-238 , J tr. n/a 
 
 Mātṛkā 02.001a  suniścitabalādhānas tv arthī svārthapracoditaḥ | 
 Mātṛkā 02.001c  lekhayet pūrvapakṣaṃ tu kṛtakāryaviniścayaḥ ||  J edn Mā 2.1 
                            || 
 
 
 Mātṛkā 02.002a  pūrvapakṣaśrutārthas tu pratyarthī tadanantaram | 
 Mātṛkā 02.002c  pūrvapakṣārthasambandhaṃ pratipakṣaṃ niveśayet ||  J edn Mā 2.2 
                            || 
 
 
 Mātṛkā 02.003a  śvo lekhanaṃ vā sa labhet tryahaṃ saptāham eva vā | 
 Mātṛkā 02.003c  arthī tṛtīyapāde tu yuktaṃ sadyo dhruvaṃ jayī ||  J edn Mā 2.3 
                            || 
 
 
 
 Mātṛkā 02.004a  mithyā sampratipattir vā pratyavaskandam eva vā | 
 Mātṛkā 02.004c  prāṅnyāyavidhisādhyaṃ vā uttaraṃ syāc caturvidham ||  J edn Mā
                            2.4 || 
 
 
 Mātṛkā 02.005a  mithyaitan nābhijānāmi tadā tatra na sannidhiḥ | 
 Mātṛkā 02.005c  ajātaś cāsmi tatkāla evaṃ mithyā caturvidhā ||  J edn Mā 2.5 
                            || 
 
 
 Mātṛkā 02.006a  mithyā ca viparītaṃ ca punaḥ śabdasamāgamam | 
 Mātṛkā 02.006c  pūrvapakṣārthasambandham uttaraṃ syāc caturvidham ||  J edn Mā 2.6 || 
 
 
 Mātṛkā 02.007a  bhāṣāyā uttaraṃ yāvat pratyarthī na niveśayet | 
 Mātṛkā 02.007c  arthī tu lekhayet tāvad yāvad vastu vivakṣitam ||  J edn Mā 2.7 
                            || 
 
 
 
 Mātṛkā 02.008a  anyārtham arthahīnaṃ ca pramāṇāgamavarjitam | 
 Mātṛkā 02.008c  lekhyaṃ hīnādhikaṃ bhraṣṭaṃ bhāṣādoṣās tūdāhṛtāḥ ||  J edn Mā 2.8 || 
 
 
 Mātṛkā 02.009a  labdhavyaṃ yena yad yasmāt sa tat tasmād avāpnuyāt | 
 Mātṛkā 02.009c  na tv anyo 'nyad athānyasmād ity anyārtham idaṃ tridhā || J
                            edn Mā 2.9 || 
 
 
 Mātṛkā 02.010a  manasāham api dhyātas tvanmitreṇeha śatruvat | 
 Mātṛkā 02.010c  ato 'nyathā mahākṣāntyā tvam ihāvedito mayā ||  J edn Mā 2.10 
                            || 
 
 
 Mātṛkā 02.011a  dravyapramāṇahīnaṃ yat phalopāśrayavarjitam | 
 Mātṛkā 02.011c  pramāṇavarjitaṃ nāma lekhyadoṣaṃ tad utsṛjet ||  J edn Mā 2.11 
                            || 
 
 
 Mātṛkā 02.012a  āgamavarjitaṃ doṣaṃ pūrvapāde vivarjayet | 
 Mātṛkā 02.012c  ekasya bahubhiḥ sārdhaṃ purarāṣṭravirodhakam ||  J edn Mā 2.12 
                            || 
 
 
 Mātṛkā 02.013a  bindumātrāpadavarṇeṣv ekāvidhiṣṭayā (?) | 
 Mātṛkā 02.013c  hīnādhikā bhaved vyarthā tāṃ yatnena vivarjayet ||  J edn Mā 2.13 || 
 
 
 Mātṛkā 02.014a  bhraṣṭaṃ tu duḥsthitaṃ yat syāj jalatailādibhir hatam | 
 Mātṛkā 02.014c  bhāṣāyāṃ tad api spaṣṭaṃ vispaṣṭārthaṃ vivarjayet ||  J edn Mā 2.14 || 
 
 
 Mātṛkā 02.015a  satyā bhāṣā na bhavati yady api syāt pratiṣṭhitā | 
 Mātṛkā 02.015c  bahiś ced bhraśyate dharmān niyatād vyavahārikāt ||  J edn Mā 2.15, Manu 8.164 || 
 
 
 
 Mātṛkā 02.016a  gandhamādanasaṃsthasya mayāsyāsīt tad arpitam | 
 Mātṛkā 02.016c  vyavahārikadharmasya bāhyam etan na sidhyati ||  J edn Mā 2.16 
                            || 
 
 
 Mātṛkā 02.017a  anyākṣaraniveśena anyārthagamanena ca | 
 Mātṛkā 02.017c  ākulaṃ ca kriyādānaṃ kriyā caivākulā bhavet ||  J edn Mā 2.17 
                            || 
 
 
 Mātṛkā 02.018a  rāgādīnāṃ yad ekena kopitaḥ karaṇe vadet | 
 Mātṛkā 02.018c  tad ādau tu likhet sarvaṃ vādinaḥ phalakādiṣu ||  J edn Mā 2.18 
                            || 
 
 
 Mātṛkā 02.019a  nirākulāvabodhāya dharmasthaiḥ suvicāritam | 
 Mātṛkā 02.019c  tasmād anyad vyapohyaṃ syād vādinaḥ phalakādiṣu ||  J edn Mā 2.19 || 
 
 
 Mātṛkā 02.020a  vādibhyām abhyanujñātaṃ śeṣaṃ ca phalake sthitam | 
 Mātṛkā 02.020c  sasākṣikaṃ likheyus te pratipattiṃ ca vādinoḥ ||  J edn Mā 2.20 
                            || 
 
 
 
 Mātṛkā 02.021a  vādibhyāṃ likhitāc cheṣaṃ yat punar vādinā smṛtam | 
 Mātṛkā 02.021c  tat pratyākalitaṃ nāma svapāde tasya likhyate ||  J edn Mā 2.21 
                            || 
 
 
 Mātṛkā 02.022a  arthinā sanniyukto vā pratyarthiprahito 'pi vā | 
 Mātṛkā 02.022c  yo yasyārthe vivadate tayor jayaparājayau ||  J edn Mā 2.22 
                            || 
 
 
 Mātṛkā 02.023a  yo na bhrātā na ca pitā na putro na niyogakṛt | 
 Mātṛkā 02.023c  parārthavādī daṇḍyaḥ syād vyavahāre 'pi vibruvan ||  J edn Mā 2.23 || 
 
 
 Mātṛkā 02.024a  pūrvavādaṃ parityajya yo 'nyam ālambate punaḥ | 
 Mātṛkā 02.024c  vādasaṅkramaṇāj jñeyo hīnavādī sa vai naraḥ ||  J edn Mā 2.24 
                            || 
 
 
 
 Mātṛkā 02.025a  sarveṣv api vivādeṣu vākchale nāpahīyate | 
 Mātṛkā 02.025c  paśustrībhūmyṛṇādāne śāsyo 'py arthān na hīyate ||  J edn Mā 2.25 || 
 
 
 Mātṛkā 02.026a  abhiyukto 'bhiyogasya yadi kuryād apahnavam | 
 Mātṛkā 02.026c  abhiyoktā diśed deśyaṃ pratyavaskandito na cet ||  J edn Mā 2.26 || 
 
 
 Mātṛkā 02.027a  pūrvapāde hi likhitaṃ yathākṣaram aśeṣataḥ | 
 Mātṛkā 02.027c  arthī tṛtīyapāde tu kriyayā pratipādayet ||  J edn Mā 2.27 
                            || 
 
 
 Mātṛkā 02.028a  kriyāpi dvividhā proktā mānuṣī daivikī tathā | 
 Mātṛkā 02.028c  mānuṣī lekhyasākṣibhyāṃ dhaṭādir daivikī smṛtā ||  J edn Mā 2.28 || 
 
 
 
 Mātṛkā 02.029a  divā kṛte kāryavidhau grāmeṣu nagareṣu vā | 
 Mātṛkā 02.029c  sambhave sākṣiṇāṃ caiva divyā na bhavati kriyā ||  J edn Mā 2.29 || 
 
 
 Mātṛkā 02.030a  araṇye nirjane rātrāv antarveśmani sāhase | 
 Mātṛkā 02.030c  nyāsasyāpahnave caiva divyā sambhavati kriyā ||  J edn Mā 2.30 
                            || 
 
 
 Mātṛkā 02.031a  kāraṇapratipattyā ca pūrvapakṣe virodhite | 
 Mātṛkā 02.031c  abhiyuktena vai bhāvyaṃ vijñeyaṃ pūrvapakṣavat ||  J edn Mā 2.31 || 
 
 
 Mātṛkā 02.032a  palāyate ya āhūto maunī sākṣiparājitaḥ | 
 Mātṛkā 02.032c  svayam abhyupapannaś ca avasannaś caturvidhaḥ ||  J edn Mā 2.32 
                            || 
 
 
 
 Mātṛkā 02.033a  anyavādī kriyādveṣī na-upasthātā niruttaraḥ | 
 Mātṛkā 02.033c  āhūtaprapalāyī ca hīnaḥ pañcavidhaḥ smṛtaḥ ||  J edn Mā 2.33 
                            || 
 
 
 Mātṛkā 02.034a  maṇayaḥ padmarāgādyā dīnārādi hiraṇmayam | 
 Mātṛkā 02.034c  muktāvidrumaśaṅkhādyāḥ praduṣṭāḥ svāmigāminaḥ ||  J edn Mā 2.34 
                            || 
 
 
 Mātṛkā 02.035a  gandhamālyam adattaṃ tu bhūṣaṇaṃ vāsa eva vā | 
 Mātṛkā 02.035c  pādukā-iti rājā-uktaṃ tad ākrāman vadham arhati ||  J edn Mā 2.35 || 
 
 
 
 Mātṛkā 02.036a  paṇyamūlyaṃ bhṛtir nyāso daṇḍo yac cāvahārakam | 
 Mātṛkā 02.036c  vṛthādānākṣikapaṇā vardhante nāvivakṣitāḥ ||  J edn Mā 2.36 
                            || 
 
 
 Mātṛkā 02.037a  mithyābhiyogino ye syur dvijānāṃ śūdrayonayaḥ | 
 Mātṛkā 02.037c  teṣāṃ jihvāṃ samutkṛtya rājā śūle vidhāpayet ||  J edn Mā 2.37 
                            || 
 
 
 Mātṛkā 02.038a  ājñā lekhaḥ paṭṭakaḥ śāsanaṃ vā   ādhiḥ pattraṃ vikrayo vā
                            krayo vā | 
 Mātṛkā 02.038c  rājñe kuryāt pūrvam āvedanaṃ yas   tasya jñeyaḥ
                            pūrvapakṣaḥ vidhijñaiḥ ||  J edn Mā 2.38 || 
 
 
 
 Mātṛkā 02.039a  sākṣikadūṣaṇe kāryaṃ pūrvasākṣiviśodhanam | 
 Mātṛkā 02.039c  śuddheṣu sākṣiṣu tataḥ paścāt sākṣyaṃ viśodhayet ||  J edn Mā 2.39 || 
 
 
 Mātṛkā 02.040a  sākṣisabhyāvasannānāṃ dūṣaṇe darśanaṃ punaḥ | 
 Mātṛkā 02.040c  svacaryāvasitānāṃ tu nāsti paunarbhavo vidhiḥ ||  J edn Mā 2.40 
                            || 
 
 
 Mātṛkā 02.041a  svayam abhyupapanno 'pi svacaryāvasito 'pi san | 
 Mātṛkā 02.041c  kriyāvasanno 'py arheta paraṃ sabhyāvadhāraṇam ||  J edn Mā 2.41 || 
 
 
 
 Mātṛkā 02.042a  pakṣān utsārya kāryas tu sabhyaiḥ kāryaviniścayaḥ | 
 Mātṛkā 02.042c  anutsāritanirṇikte virodhaḥ pretya ceha ca ||  J edn Mā 02.042 
                            || 
 
 
 Mātṛkā 02.043a  sabhair eva jitaḥ paścād rājñā śāsyaḥ svaśāstrataḥ | 
 Mātṛkā 02.043c  jayine cāpi deyaṃ syād yathāvaj jayapatrakam ||  J edn Mā 2.43 
                            || 
 
 
 Mātṛkā 02.044a  vyavahāramukhaṃ caitat pūrvam uktaṃ svayambhuvā | 
 Mātṛkā 02.044c  mukhaśuddhau hi śuddhiḥ syād vyavahārasya nānyathā ||  J edn Mā 2.44 || 
 
 
 
 
                    Chapter 3
Sabhā  (The Court) 
 L tr. 20-22 , cf.  J tr. 12-15 
 
 Mātṛkā 03.001a  nāniyuktena vaktavyaṃ vyavahāre kathañcana | 
 Mātṛkā 03.001c  niyuktena tu vaktavyam apakṣapatitaṃ vacaḥ || 1 || 
 
 
 
 Mātṛkā 03.002a  yuktarūpaṃ bruvan sabhyo nāpnuyād dveṣakilbiṣe | 
 Mātṛkā 03.002c  bruvāṇas tv anyathā sabhyas tad eva-ubhayam āpnuyāt || 2
                            || 
 
 
 Mātṛkā 03.003a  rājā tu dhārmikān sabhyān niyuñjyāt suparīkṣitān | 
 Mātṛkā 03.003c  vyavahāradhuraṃ voḍhuṃ ye śaktāḥ sadgavā iva || 3 || 
 
 
 
 Mātṛkā 03.004a  dharmaśāstrārthakuśalāḥ kulīnāḥ satyavādinaḥ | 
 Mātṛkā 03.004c  samāḥ śatrau ca mitre ca nṛpateḥ syuḥ sabhāsadaḥ || 4 || 
 
 
 Mātṛkā 03.005a  tatpratiṣṭhaḥ smṛto dharmo dharmamūlaś ca pārthivaḥ | 
 Mātṛkā 03.005c  saha sadbhir ato rājā vyavahārān viśodhayet || 5 || 
 
 
 Mātṛkā 03.006a  śuddheṣu vyavahāreṣu śuddhiṃ yānti sabhāsadaḥ | 
 Mātṛkā 03.006c  śuddhiś ca teṣāṃ dharmād dhi dharmam eva vadet tataḥ || 6
                            || 
 
 
 
 Mātṛkā 03.007a  yatra dharmo hy adharmeṇa satyaṃ yatrānṛtena ca | 
 Mātṛkā 03.007c  hanyate prekṣamāṇānāṃ hatās tatra sabhāsadaḥ || 7 || 
 
 
 Mātṛkā 03.008a  viddho dharmo hy adharmeṇa sabhāṃ yatra-upatiṣṭhate | 
 Mātṛkā 03.008c  na ced viśalyaḥ kriyate viddhās tatra sabhāsadaḥ || 8 || 
 
 
 Mātṛkā 03.009a  sabhā vā na praveṣṭavyā vaktavyaṃ vā samañjasam | 
 Mātṛkā 03.009c  abruvan vibruvan vāpi naro bhavati kilbiṣī || 9 || 
 
 
 
 Mātṛkā 03.010a  ye tu sabhyāḥ sabhāṃ gatvā tūṣṇīṃ dhyāyanta āsate | 
 Mātṛkā 03.010c  yathāprāptaṃ na bruvate sarve te 'nṛtavādinaḥ || 10 || 
 
 
 Mātṛkā 03.011a  pādo 'dharmasya kartāraṃ pādaḥ sākṣiṇam ṛcchati | 
 Mātṛkā 03.011c  pādaḥ sabhāsadaḥ sarvān pādo rājānam ṛcchati || 11 || 
 
 
 Mātṛkā 03.012a  rājā bhavaty anenās tu mucyante ca sabhāsadaḥ | 
 Mātṛkā 03.012c  eno gacchati kartāraṃ nindārho yatra nindyate || 12 || 
 
 
 
 Mātṛkā 03.013a  andho matsyān ivāśnāti nirapekṣaḥ sakaṇṭakān | 
 Mātṛkā 03.013c  parokṣam arthavaikalyād bhāṣate yaḥ sabhāṃ gataḥ || 13 || 
 
 
 Mātṛkā 03.014a  tasmāt sabhyaḥ sabhāṃ prāpya rāgadveṣavivarjitaḥ | 
 Mātṛkā 03.014c  vacas tathāvidhaṃ brūyād yathā na narakaṃ patet || 14 || 
 
 
 Mātṛkā 03.015a  yathā śalyaṃ bhiṣag vidvān uddhared yantrayuktitaḥ | 
 Mātṛkā 03.015c  prāḍvivākas tathā śalyam uddhared vyavahārataḥ || 15 || 
 
 
 Mātṛkā 03.016a  yatra sabhyo janaḥ sarvaḥ sādhv etad iti manyate | 
 Mātṛkā 03.016c  sa niḥśalyo vivādaḥ syāt saśalyaḥ syād ato 'nyathā || 16
                            || 
 
 
 
 Mātṛkā 03.017a  na sā sabhā yatra na santi vṛddhā   vṛddhā na te ye na
                            vadanti dharmam | 
 Mātṛkā 03.017c  nāsau dharmo yatra na satyam asti   na tat satyaṃ yac
                            chalenānuviddham || 17 || 
 
 
 
 
 
                Part 2
Vyavahārapadāni  (Titles of Law) 
 L tr. 23-203 , cf.  J tr. 15-45, 55-116 
 
                    Chapter 1
Ṛṇādānam  (Nonpayment of Debts) 
 L tr. 23-48 , cf.  J tr. 15-23 
 
 01.001a  ṛṇaṃ deyam adeyaṃ ca yena yatra yathā ca yat | 
 01.001c  dānagrahaṇadharmāc ca ṛṇādānam iti smṛtam || 1 || 
 
 
 
 01.002a  pitary uparate putrā ṛṇaṃ dadyur yathāṃśataḥ | 
 01.002c  vibhaktā hy avibhaktā vā yas tām udvahate dhuram || 2 || 
 
 
 01.003a  pitṛvyeṇāvibhaktena bhrātrā vā yad ṛṇaṃ kṛtam | 
 01.003c  mātrā vā yat kuṭumbārthe dadyus tad rikthino 'khilam || 3
                            || 
 
 
 01.004a  kramād avyāhataṃ prāptaṃ putrair yan narṇam uddhṛtam | 
 01.004c  dadyuḥ paitāmahaṃ pautrās tac caturthān nivartate || 4 || 
 
 
 
 01.005a  icchanti pitaraḥ putrān svārthahetor yatas tataḥ | 
 01.005c  uttamarṇādhamarṇebhyo mām ayaṃ mocayiṣyati || 5 || 
 
 
 
 01.006a  ataḥ putreṇa jātena svārtham utsṛjya yatnataḥ | 
 01.006c  pitā mokṣitavya ṛṇād yathā na narakaṃ patet || 6 || 
 
 
 01.007a  tapasvī cāgnihotrī ca ṛṇavān mriyate yadi | 
 01.007c  tapaś caivāgnihotraṃ ca sarvaṃ tad dhanināṃ dhanam || 7 || 
 
 
 01.008a  na putrarṇaṃ pitā dadyād dadyāt putras tu paitṛkam | 
 01.008c  kāmakrodhasurādyūtaprātibhāvyakṛtaṃ vinā || 8 || 
 
 
 
 01.009a  pitur eva niyogād yat kuṭumbabharaṇāya ca | 
 01.009c  kṛtaṃ vā yad ṛṇaṃ kṛcchre dadyāt putrasya tat pitā || 9 || 
 
 
 01.010a  śiṣyāntevāsidāsastrīvaiyāvṛttyakaraiś ca yat | 
 01.010c  kuṭumbahetor utkṣiptaṃ voḍhavyaṃ tat kuṭumbinā || 10 || 
 
 
 
 01.011a  nārvāg viṃśatimād varṣāt pitari proṣite sutaḥ | 
 01.011c  ṛṇaṃ dadyāt pitṛvye vā jyeṣṭhe bhrātary athāpi vā || 11 || 
 
 
 01.012a  dāpyaḥ pararṇam eko 'pi jīvatsv adhikṛtaiḥ kṛtam | 
 01.012c  preteṣu tu na tatputraḥ pararṇaṃ dātum arhati || 12 || 
 
 
 
 01.013a  na strī patikṛtaṃ dadyād ṛṇaṃ putrakṛtaṃ tathā | 
 01.013c  abhyupetād ṛte yadvā saha patyā kṛtaṃ bhavet || 13 || 
 
 
 01.014a  dadyād aputrā vidhavā niyuktā yā mumūrṣuṇā | 
 01.014c  yo vā tadriktham ādadyād yato riktham ṛṇaṃ tataḥ || 14 || 
 
 
 01.015a  na ca bhāryākṛtam ṛṇaṃ kathañcit patyur ābhavet | 
 01.015c  āpatkṛtād ṛte puṃsāṃ kuṭumbārtho hi vistaraḥ || 15 || 
 
 
 
 01.016a  anyatra rajakavyādhagopaśauṇḍikayoṣitām | 
 01.016c  teṣāṃ tatpratyayā vṛttiḥ kuṭumbaṃ ca tadāśrayam || 16 || 
 
 
 01.017a  putriṇī tu samutsṛjya putraṃ strī yānyam āśrayet | 
 01.017c  ṛkthaṃ tasyā haret sarvaṃ niḥsvāyāḥ putra eva tu || 17 || 
 
 
 
 01.018a  yā tu sapradhanaiva strī sāpatyā cānyam āśrayet | 
 01.018c  so 'syā dadyād ṛṇaṃ bhartur utsṛjed vā tathaiva tām || 18
                            || 
 
 
 01.019a  adhanasya hy aputrasya mṛtasyopaiti yaḥ striyam | 
 01.019c  ṛṇaṃ voḍhuḥ sa bhajate tad evāsya dhanaṃ smṛtam || 19 || 
 
 
 01.020a  dhanastrīhāriputrāṇām ṛṇabhāg yo dhanaṃ haret | 
 01.020c  putro 'satoḥ strīdhaninoḥ strīhārī dhaniputrayoḥ || 20 || 
 
 
 
 01.021a  uttamā svairiṇī yā syād uttamā ca punarbhuvām | 
 01.021c  ṛṇaṃ tayoḥ patikṛtaṃ dadyād yas tām upāśnute || 21 || 
 
 
 
 01.022a  strīkṛtāny apramāṇāni kāryāṇy āhur anāpadi | 
 01.022c  viśeṣato gṛhakṣetradānādhamanavikrayāḥ || 22 || 
 
 
 01.023a  etāny api pramāṇāni bhartā yady anumanyate | 
 01.023c  putraḥ patyur abhāve vā rājā vā patiputrayoḥ || 23 || 
 
 
 01.024a  bhartrā prītena yad dattaṃ striyai tasmin mṛte 'pi tat | 
 01.024c  sā yathākāmam aśnīyād dadyād vā sthāvarād ṛte || 24 || 
 
 
 
 01.025a  tathā dāsakṛtaṃ kāryam akṛtaṃ paricakṣate | 
 01.025c  anyatra svāmisandeśān na dāsaḥ prabhur ātmanaḥ || 25 || 
 
 
 01.026a  putreṇa ca kṛtaṃ kāryaṃ yat syāt pitur anicchataḥ | 
 01.026c  tad apy akṛtam evāhur dāsaḥ putraś ca tau samau || 26 || 
 
 
 01.027a  aprāptavyavahāraś cet svatantro 'pi hi na rṇabhāk | 
 01.027c  svātantryaṃ tu smṛtaṃ jyeṣṭhe jyaiṣṭhyaṃ guṇavayaḥkṛtam || 27
                            || 
 
 
 
 01.028a  trayaḥ svatantrā loke 'smin rājācāryas tathaiva ca | 
 01.028c  prati prati ca varṇānāṃ sarveṣāṃ svagṛhe gṛhī || 28 || 
 
 
 01.029a  asvatantrāḥ prajāḥ sarvāḥ svatantraḥ pṛthivīpatiḥ | 
 01.029c  asvatantraḥ smṛtaḥ śiṣya ācārye tu svatantratā || 29 || 
 
 
 01.030a  asvatantrāḥ striyaḥ putrā dāsāś ca saparigrahāḥ | 
 01.030c  svatantras tatra tu gṛhī yasya yat syāt kramāgatam || 30 || 
 
 
 01.031a  garbhasthaiḥ sadṛśo jñeya ā varṣād aṣṭamāc chiṣuḥ | 
 01.031c  bāla ā ṣoḍaśāj jñeyaḥ pogaṇḍaś cāpi śabdyate || 31 || 
 
 
 
 01.032a  parato vyavahārajñaḥ svatantraḥ pitarau vinā | 
 01.032c  jīvator asvatantraḥ syāj jarayāpi samanvitaḥ || 32 || 
 
 
 01.033a  tayor api pitā śreyān bījaprādhānyadarśanāt | 
 01.033c  abhāve bījino mātā tadabhāve tu pūrvajaḥ || 33 || 
 
 
 01.034a  svatantrāḥ sarva evaite paratantreṣu sarvadā | 
 01.034c  anuśiṣṭau visarge ca vikraye ceśvarā matāḥ || 34 || 
 
 
 
 01.035a  yad bālaḥ kurute kāryam asvatantras tathaiva ca | 
 01.035c  akṛtaṃ tad iti prāhuḥ śāstre śāstravido janāḥ || 35 || 
 
 
 01.036a  svatantro 'pi hi yat kāryaṃ kuryād aprakṛtiṃ gataḥ | 
 01.036c  tad apy akṛtam evāhur asvatantraḥ sa hetutaḥ || 36 || 
 
 
 01.037a  kāmakrodhābhiyuktārtabhayavyasanapīḍitāḥ | 
 01.037c  rāgadveṣaparītāś ca jñeyās tv aprakṛtiṃ gatāḥ || 37 || 
 
 
 
 01.038a  kule jyeṣṭhas tathā śreṣṭhaḥ prakṛtisthaś ca yo bhavet | 
 01.038c  tatkṛtaṃ syāt kṛtaṃ kāryaṃ nāsvatantrakṛtaṃ kṛtam || 38 || 
 
 
 01.039a  dhanamūlāḥ kriyāḥ sarvā yatnas tatsādhane mataḥ | 
 01.039c  rakṣaṇaṃ vardhanaṃ bhoga iti tasya vidhiḥ kramāt || 39 || 
 
 
 01.040a  tat punas trividhaṃ jñeyaṃ śuklaṃ śabalam eva ca | 
 01.040c  kṛṣṇaṃ ca tasya vijñeyaḥ prabhedaḥ saptadhā pṛthak || 40 || 
 
 
 
 01.041a  śrutaśauryatapaḥkanyāśiṣyayājyānvayāgatam | 
 01.041c  dhanaṃ saptavidhaṃ śuklam udayo 'py asya tadvidhaḥ || 41 || 
 
 
 01.042a  kusīdakṛṣivāṇijyaśulkaśilpānuvṛttibhiḥ | 
 01.042c  kṛtopakārād āptaṃ ca śabalaṃ samudāhṛtam || 42 || 
 
 
 01.043a  pārśvikadyūtadautyārtipratirūpakasāhasaiḥ/ 
 01.043c  vyājenopārjitaṃ yac ca tat kṛṣṇaṃ samudāhṛtam || 43 || 
 
 
 
 01.044a  tena krayo vikrayaś ca dānaṃ grahaṇam eva ca | 
 01.044c  vividhāś ca pravartante kriyāḥ sambhoga eva ca || 44 || 
 
 
 01.045a  yathāvidhena dravyeṇa yatkiñcit kurute naraḥ | 
 01.045c  tathāvidham avāpnoti sa phalaṃ pretya ceha ca || 45 || 
 
 
 01.046a  tat punar dvādaśavidhaṃ prativarṇāśrayāt smṛtam | 
 01.046c  sādhāraṇaṃ syāt trividhaṃ śeṣaṃ navavidhaṃ smṛtam || 46 || 
 
 
 01.047a  kramāgataṃ prītidāyaḥ prāptaṃ ca saha bhāryayā | 
 01.047c  aviśeṣeṇa varṇānāṃ sarveṣāṃ trividhaṃ dhanam || 47 || 
 
 
 
 01.048a  vaiśeṣikaṃ dhanaṃ jñeyaṃ brāhmaṇasya trilakṣaṇam | 
 01.048c  pratigraheṇa yallabdhaṃ yājyataḥ śiṣyatas tathā || 48 || 
 
 
 01.049a  trividhaṃ kṣatriyasyāpi prāhur vaiśeṣikaṃ dhanam | 
 01.049c  yuddhopalabdhaṃ kāraś ca daṇḍaś ca vyavahārataḥ || 49 || 
 
 
 01.050a  vaiśeṣikaṃ dhanaṃ jñeyaṃ vaiśyasyāpi trilakṣaṇam | 
 01.050c  kṛṣigorakṣavāṇijyaiḥ śūdrasyaibhyas tv anugrahāt || 50 || 
 
 
 01.051a  sarveṣām eva varṇānām eṣa dharmyo dhanāgamaḥ | 
 01.051c  viparyayād adharmyaḥ syān na ced āpad garīyasī || 51 || 
 
 
 01.052a  āpatsv anantarā vṛttir brāhmaṇasya vidhīyate | 
 01.052c  vaiśyavṛttis tataś coktā na jaghanyā kathañcana || 52 || 
 
 
 
 01.053a  na kathañcana kurvīta brāhmaṇaḥ karma vārṣalam | 
 01.053c  vṛṣalaḥ karma na brāhmaṃ patanīye hi te tayoḥ || 53 || 
 
 
 01.054a  utkṛṣṭaṃ cāpakṛṣṭaṃ ca tayoḥ karma na vidyate | 
 01.054c  madhyame karmaṇī hitvā sarvasādhāraṇe hi te || 54 || 
 
 
 01.055a  āpadaṃ brāhmaṇas tīrtvā kṣatravṛttyā hṛtair dhanaiḥ | 
 01.055c  utsṛjet kṣatravṛttiṃ tāṃ kṛtvā pāvanam ātmanaḥ || 55 || 
 
 
 
 01.056a  tasyām eva tu yo vṛttau brāhmaṇo ramate rasāt | 
 01.056c  kāṇḍapṛṣṭhaś cyuto mārgāt so 'pāṅkteyaḥ prakīrtitaḥ || 56
                            || 
 
 
 01.057a  vaiśyavṛttāv avikreyaṃ brāhmaṇasya payo dadhi | 
 01.057c  ghṛtaṃ madhu madhūcchiṣṭaṃ lākṣākṣārarasāsavāḥ || 57 || 
 
 
 01.058a  māṃsaudanatilakṣaumasomapuṣpaphalapalāḥ | 
 01.058c  manuṣyaviṣaśastrāmbulavaṇāpūpavīrudhaḥ || 58 || 
 
 
 01.059a  nīlīkauṣeyacarmāsthikutapaikaśaphā mṛdaḥ | 
 01.059c  udaśvitkeśapiṇyākaśākādyauṣadhayas tathā || 59 || 
 
 
 
 01.060a  brāhmaṇasya tu vikreyaṃ śuṣkaṃ dāru tṛṇāni ca | 
 01.060c  gandhadravyairakāvetratūlamūlatuśād ṛte || 60 || 
 
 
 01.061a  svayaṃ śīrṇaṃ ca vidalaṃ phalānāṃ badareṅgude | 
 01.061c  rajjuḥ kārpāsikaṃ sūtraṃ tac ced avikṛtaṃ bhavet || 61 || 
 
 
 01.062a  aśaktau bheṣajasyārthe yajñahetos tathaiva ca | 
 01.062c  yady avaśyaṃ tu vikreyās tilā dhānyena tatsāmāḥ || 62 || 
 
 
 01.063a  avikreyāṇi vikrīṇan brāhmaṇaḥ pracyutaḥ pathaḥ | 
 01.063c  mārge punar avasthāpya rājñā daṇḍena bhūyasā || 63 || 
 
 
 cf.  J tr. 23 , Chapter iv. On Evidence by Writing 
 L tr. 48-73 , cf.  J tr. 23-32 
 
 01.064a  pramāṇāni pramāṇasthaiḥ paripālyāni yatnataḥ | 
 01.064c  sīdanti hi pramāṇāni pramāṇair avyavasthitaiḥ || 64 || 
 
 
 01.065a  likhitaṃ sākṣiṇo bhuktiḥ pramāṇaṃ trividhaṃ smṛtaṃ | 
 01.065c  dhanasvīkaraṇe yena dhanī dhanam upāśnute || 65 || 
 
 
 
 01.066a  likhitaṃ balavan nityaṃ jīvantas tv eva sākṣiṇaḥ | 
 01.066c  kālātiharaṇād bhuktir iti śāstreṣu niścayaḥ || 66 || 
 
 
 
 01.067a  trividhasyāsya dṛṣṭasya pramāṇasya yathākramam | 
 01.067c  pūrvaṃ pūrvaṃ guru jñeyaṃ bhuktir ebhyo garīyasī || 67 || 
 
 
 01.068a  vidyamāne 'pi likhite jīvatsv api hi sākṣiṣu | 
 01.068c  viśeṣataḥ sthāvarāṇāṃ yan na bhuktaṃ na tat sthiram || 68
                            || 
 
 
 
 01.069a  bhujyamānān parair arthān yaḥ svān maurkhyād upekṣate | 
 01.069c  samakṣaṃ jīvato 'py asya tān bhuktiḥ kurute vaśe || 69 || 
 
 
 01.070a  yatkiñcid daśa varṣāṇi sannidhau prekṣate dhanī | 
 01.070c  bhujyamānaṃ parais tūṣṇīṃ na sa tal labdhum arhati || 70 || 
 
 
 01.071a  upekṣāṃ kurvatas tasya tūṣṇīṃ bhūtasya tiṣṭhataḥ | 
 01.071c  kāle 'tipanne pūrvokte vyavahāro na sidhyati || 71 || 
 
 
 
 01.072a  ajaḍaś ced apogaṇḍo viṣaye cāsya bhujyate | 
 01.072c  bhuktaṃ tad vyavahāreṇa bhoktā tad dhanam arhati || 72 || 
 
 
 01.073a  ādhiḥ sīmā bāladhanaṃ nikṣepopanidhī striyaḥ | 
 01.073c  rājasvaṃ śrotriyasvaṃ ca nopabhogena jīryate || 73 || 
 
 
 01.074a  pratyakṣaparibhogāc ca svāmino dvidaśāḥ samāḥ | 
 01.074c  ādhyādīny api jīryante strīnarendradhanād ṛte || 74 || 
 
 
 
 01.075a  strīdhanaṃ ca narendrāṇāṃ na kadācana jīryate | 
 01.075c  anāgamaṃ bhujyamānaṃ vatsarāṇāṃ śatair api || 75 || 
 
 
 01.076a  nirbhogo yatra dṛśyeta na dṛśyetāgamaḥ kvacit | 
 01.076c  āgamaḥ kāraṇaṃ tatra na bhogas tatra kāraṇam || 76 || 
 
 
 01.077a  anāgamaṃ bhujyate yan na tad bhogo 'tivartate | 
 01.077c  prete tu bhoktari dhanaṃ yāti tadvaṃśyabhogyatām || 77 || 
 
 
 
 01.078a  āhartaivābhiyuktaḥ sann arthānām uddharet padam | 
 01.078c  bhuktir eva viśuddhiḥ syāt prāptānāṃ pitṛtaḥ kramāt || 78
                            || 
 
 
 01.079a  anvāhitaṃ hṛtaṃ nyastaṃ balāvaṣṭabdhaṃ yācitam | 
 01.079c  apratyakṣaṃ ca yad bhuktaṃ ṣaḍ etāny āgamaṃ vinā || 79 || 
 
 
 
 01.080a  tathārūḍhavivādasya pretasya vyavahāriṇaḥ | 
 01.080c  putreṇa so 'rthaḥ saṃśodhyo na taṃ bhogo 'tivartate || 80
                            || 
 
 
 01.081a  yad vināgamam apy ūrdhvaṃ bhuktaṃ pūrvais tribhir bhavet | 
 01.081c  na tac chakyam apākartuṃ kramāt tripuruṣāgatam || 81 || 
 
 
 01.082a  santo 'pi na pramāṇaṃ syur mṛte dhanini sākṣiṇaḥ | 
 01.082c  anyatra śrāvitaṃ yat syāt svayam āsannamṛtyunā || 82 || 
 
 
 
 01.083a  na hi pratyarthini prete pramāṇaṃ sākṣiṇāṃ vacaḥ | 
 01.083c  sākṣimat karaṇaṃ tatra pramāṇaṃ syād viniścaye || 83 || 
 
 
 01.084a  śrāvitas tv ātureṇāpi yas tv artho dharmasaṃhitaḥ | 
 01.084c  mṛte 'pi tatra sākṣī syāt ṣaṭsu cānvāhitādiṣu || 84 || 
 
 
 01.085a  kriya rṇādiṣu sarveṣu balavaty uttarottarā | 
 01.085c  pratigrahādhikrīteṣu pūrvā pūrvā garīyasī || 85 || 
 
 
 
 01.086a  sthānalābhanimittaṃ hi dānagrahaṇam iṣyate | 
 01.086c  tat kusīdam iti proktaṃ tena vṛttiḥ kusīdinām || 86 || 
 
 
 
 01.087a  kāyikā kālikā caiva kāritā ca tathā smṛtā | 
 01.087c  cakravṛddhiś ca śāstreṣu tasya vṛddhiś caturvidhā || 87 || 
 
 
 01.088a  kāyāvirodhinī śaśvat paṇapādyā tu kāyikā | 
 01.088c  pratimāsaṃ sravati yā vṛddhiḥ sā kālikā smṛtā || 88 || 
 
 
 01.089a  vṛddhiḥ sā kāritā nāma ya rṇikena svayaṅkṛtā | 
 01.089c  vṛddher api punar vṛddhiś cakravṛddhir udāhṛtā || 89 || 
 
 
 
 01.090a  ṛṇānāṃ sārvabhaumo 'yaṃ vidhir vṛddhikaraḥ smṛtaḥ | 
 01.090c  deśācāravidhis tv anyo yatra rṇam avatiṣṭhati || 90 || 
 
 
 01.091a  dviguṇaṃ triguṇaṃ caiva tathānyasmiṃś caturguṇam | 
 01.091c  tathāṣṭaguṇam anyasmin deśe deśe 'vatiṣṭhate || 91 || 
 
 
 01.092a  hiraṇyadhānyavastrāṇāṃ vṛddhir dvitricaturguṇā | 
 01.092c  ghṛtasyāṣṭaguṇā vṛddhiḥ strīpaśūnāṃ ca santatiḥ || 92 || 
 
 
 
 01.093a  sūtrakarpāsakiṇvānāṃ trapuṣaḥ sīsakasya ca | 
 01.093c  āyudhānāṃ ca sarveṣāṃ carmaṇas tāmralohayoḥ || 93 || 
 
 
 01.094a  anyeṣāṃ caiva sarveṣām iṣṭakānāṃ tathaiva ca | 
 01.094c  akṣayyā vṛddhir eteṣāṃ manur āha prajāpatiḥ || 94 || 
 
 
 01.095a  tailānāṃ caiva sarveṣāṃ madyānāṃ madhusarpiṣām | 
 01.095c  vṛddhir aṣṭaguṇā jñeyā guḍasya lavaṇasya ca || 95 || 
 
 
 01.096a  na vṛddhiḥ prītidattānāṃ syād anākāritā kvacit | 
 01.096c  anākāritam apy ūrdhvaṃ vatsarārdhād vivardhate || 96 || 
 
 
 01.097a  eṣa vṛddhividhiḥ proktaḥ prativṛddhasya dharmataḥ | 
 01.097c  vṛddhis tu yoktā dhānyānāṃ vārdhuṣyaṃ tad udāhṛtam || 97 || 
 
 
 
 01.098a  āpadaṃ nistared vaiśyaḥ kāmaṃ vārdhuṣakarmaṇā | 
 01.098c  āpatsv api hi kaṣṭāsu brāhmaṇasya na vārdhuṣam || 98 || 
 
 
 01.099a  brāhmaṇasya tu yad deyaṃ sānvayasya na cāsti saḥ | 
 01.099c  svakulyasyāsya nivapet tadabhāve 'sya bandhuṣu || 99 || 
 
 
 01.100a  yadā tu na svakulyāḥ syur na ca sambandhibāndhavāḥ | 
 01.100c  tadā dadyāt svajātibhyas teṣv asatsv apsu nikṣipet || 100
                            || 
 
 
 
 01.101a  gṛhītvopagataṃ dadyād ṛṇikāyodayaṃ dhanī | 
 01.101c  adadad yācyamānas tu śeṣahānim avāpnuyāt || 101 || 
 
 
 01.102a  lekhyaṃ dadyād ṛṇe śuddhe tadabhāve pratiśravam | 
 01.102c  dhanikarṇikayor evaṃ viśuddhiḥ syāt parasparam || 102 || 
 
 
 
 01.103a  viśrambhahetū dvāv atra pratibhūr ādhir eva ca | 
 01.103c  likhitaṃ sākṣiṇaś ca dve pramāṇe vyaktikārake || 103 || 
 
 
 01.104a  upasthānāya dānāya pratyayāya tathaiva ca | 
 01.104c  trividhaḥ pratibhūr dṛṣṭas triṣv evārtheṣu sūribhiḥ || 104
                            || 
 
 
 
 01.105a  ṛṇiṣv apratikurvatsu pratyaye vā vivādite | 
 01.105c  pratibhūs tad ṛṇaṃ dadyād anupasthāpayaṃs tathā || 105 || 
 
 
 
 01.106a  bahavaś cet pratibhuvo dadyus te 'rthaṃ yathākṛtam | 
 01.106c  arthe 'viśeṣite hy eṣu dhaninaś chandataḥ kriyā || 106 || 
 
 
 
 01.107a  yaṃ cārthaṃ pratibhūr dadyād dhanikenopapīḍitaḥ | 
 01.107c  ṛṇikas taṃ pratibhuve dviguṇaṃ pratipādayet || 107 || 
 
 
 
 01.108a  adhikriyata ity ādhiḥ sa vijñeyo dvilakṣaṇaḥ | 
 01.108c  kṛtakālopaneyaś ca yāvaddeyodyatas tathā || 108 || 
 
 
 
 01.109a  sa punar dvividhaḥ prokto gopyo bhogyas tathaiva ca | 
 01.109c  pratidānaṃ tathaivāsya lābhahānir viparyaye || 109 || 
 
 
 01.110a  pramādād dhaninas tadvad ādhau vikṛtim āgate | 
 01.110c  vinaṣṭe mūlanāśaḥ syād daivarājakṛtād ṛte || 110 || 
 
 
 
 01.111a  rakṣyamāṇo 'pi yatrādhiḥ kāleneyād asāratām | 
 01.111c  ādhir anyo 'dhikartavyo deyaṃ vā dhanine dhanam || 111 || 
 
 
 01.112a  atha śaktivihīnaḥ syād ṛṇī kālaviparyayāt | 
 01.112c  śakyaprekṣam ṛṇaṃ dāpyaḥ kāle kāle yathodayam || 112 || 
 
 
 
 01.113a  śakto vā yadi daurātmyān na dadyād dhanine dhanam | 
 01.113c  rājñā dāpayitavyaḥ syād gṛhītvāṃśaṃ tu viṃśakam || 113 || 
 
 
 01.114a  naśyed ṛṇaparīmāṇaṃ kāleneha rṇikasya cet | 
 01.114c  jātisañjñādhivāsānām āgamo lekhyataḥ smṛtaḥ || 114 || 
 
 
 
 01.115a  lekhyaṃ tu dvividhaṃ jñeyaṃ svahastānyakṛtaṃ tathā | 
 01.115c  asākṣimat sākṣimac ca siddhir deśasthites tayoḥ || 115 || 
 
 
 01.116a  deśācārāviruddhaṃ yad vyaktādhikṛtalakṣaṇam | 
 01.116c  tat pramāṇaṃ smṛtaṃ lekhyam aviluptakramākṣaram || 116 || 
 
 
 01.117a  mattābhiyuktastrībālabalātkārakṛtaṃ ca yat | 
 01.117c  tad apramāṇakaraṇaṃ bhītopadhikṛtaṃ tathā || 117 || 
 
 
 
 01.118a  mṛtāḥ syuḥ sākṣiṇo yatra dhanikarṇikalekhakāḥ | 
 01.118c  tad apy apārthaṃ likhitam ṛte tv ādheḥ sthirāśrayāt || 118
                            || 
 
 
 01.119a  ādhir yo dvividhaḥ prokto jaṅgamaḥ sthāvaras tathā | 
 01.119c  siddhir atrobhayasyāsya bhogo yady asti nānyathā || 119 || 
 
 
 01.120a  darśitaṃ pratikālaṃ yac chrāvitaṃ śrāvitaṃ ca yat | 
 01.120c  lekhyaṃ sidhyati sarvatra mṛteṣv api hi sākṣiṣu || 120 || 
 
 
 
 01.121a  aśrutārtham adṛṣṭārthaṃ vyavahārārtham eva ca | 
 01.121c  na lekhyaṃ siddhim āpnoti jīvatsv api hi sākṣiṣu || 121 || 
 
 
 01.122a  lekhye deśāntaranyaste dagdhe durlikhite hṛte | 
 01.122c  satas tatkālakaraṇam asato dṛṣṭadarśanam || 122 || 
 
 
 
 01.123a  yasmin syāt saṃśayo lekhye bhūtābhūtakṛte kvacit | 
 01.123c  tatsvahastakriyācihnaprāptiyuktibhir uddharet || 123 || 
 
 
 
 01.124a  lekhyaṃ yac cānyanāmāṅkaṃ hetvantarakṛtaṃ bhavet | 
 01.124c  vipratyaye parīkṣyaṃ tat sambandhāgamahetubhiḥ || 124 || 
 
 
 
 01.124-1a  lekhyaṃ yac cānyanāmāṅkaṃ hetvantarakṛtaṃ bhavet | 
 01.124-1c  vipratyaye parīkṣyaṃ tat sambandhāgamahetubhiḥ || 124-1
                            || 
 
 
 
 01.125a  likhitaṃ likhitenaiva sākṣimat sākṣibhir haret | 
 01.125c  sākṣibhyo likhitaṃ śreyo likhitena tu sākṣiṇaḥ || 125 || 
 
 
 
 01.126a  chinnabhinnahṛtonmṛṣṭanaṣṭadurlikhiteṣu ca | 
 01.126c  kartavyam anyal lekhyaṃ syād eṣa lekhyavidhiḥ smṛtaḥ || 126
                            || 
 
 
 cf.  J tr. 32 , Chapter v. On Evidence by Witnesses
                        ... 
 L tr. 73-95 , cf.  J tr. 32-45 
 
 01.127a  sandigdheṣu tu kāryeṣu dvayor vivadamānayoḥ | 
 01.127c  dṛṣṭaśrutānubhūtatvāt sākṣibhyo vyaktidarśanam || 127 || 
 
 
 01.128a  samakṣadarśanāt sākṣī vijñeyaḥ śrotracakṣuṣoḥ | 
 01.128c  śrotrasya yat paro brūte cakṣuṣaḥ kāyakarma yat || 128 || 
 
 
 
 01.129a  ekādaśavidhaḥ sākṣī sa tu dṛṣṭo manīṣibhiḥ | 
 01.129c  kṛtaḥ pañcavidhas teṣāṃ ṣaḍvidho 'kṛta ucyate || 129 || 
 
 
 01.130a  likhitaḥ smāritaś caiva yadṛcchābhijña eva ca | 
 01.130c  gūḍhaś cottarasākṣī ca sākṣī pañcavidhaḥ smṛtaḥ || 130 || 
 
 
 01.131a  akṛtaḥ ṣaḍvidhaś cāpi sūribhiḥ parikīrtitaḥ | 
 01.131c  grāmaś ca prāḍvivākaś ca rājā ca vyavahāriṇām || 131 || 
 
 
 01.132a  kāryeṣv abhyantaro yaḥ syād arthinā prahitaś ca yaḥ | 
 01.132c  kulaṃ kulavivādeṣu bhaveyus te 'pi sākṣiṇaḥ || 132 || 
 
 
 
 01.133a  kulīnā ṛjavaḥ śuddhā janmataḥ karmato 'rthataḥ | 
 01.133c  tryavarāḥ sākṣiṇo 'nindyāḥ śucayaḥ syuḥ subuddhayaḥ || 133
                            || 
 
 
 01.134a  brāhmaṇāḥ kṣatriyā vaiśyāḥ śūdrā ye cāpy aninditāḥ | 
 01.134c  prativarṇaṃ bhaveyus te sarve sarveṣu vā punaḥ || 134 || 
 
 
 01.135a  śreṇīṣu śreṇipuruṣāḥ sveṣu vargeṣu vargiṇaḥ | 
 01.135c  bahirvāsiṣu bāhyāś ca striyaḥ striṣu ca sākṣiṇaḥ || 135 || 
 
 
 
 01.136a  śreṇyādiṣu tu vargeṣu kaścic ced dveṣyatām iyāt | 
 01.136c  tebhya eva na sākṣī syād dveṣṭāraḥ sarva eva te || 136 || 
 
 
 01.137a  asākṣy api hi śāstreṣu dṛṣṭaḥ pañcavidho budhaiḥ | 
 01.137c  vacanād doṣato bhedāt svayamukter mṛtāntaraḥ || 137 || 
 
 
 01.138a  śrotriyādyā vacanataḥ stenādyā doṣadarśanāt | 
 01.138c  bhedād vipratipattiḥ syād vivāde yatra sākṣiṇaḥ || 138 || 
 
 
 01.139a  svayamukter anirdiṣṭaḥ svayam evaitya yo vadet | 
 01.139c  mṛtāntaro 'rthini prete mumūrṣuśrāvitād ṛte || 139 || 
 
 
 01.140a  śrotriyās tāpasā vṛddhā ye ca pravrajitā narāḥ | 
 01.140c  asākṣiṇas te vacanān nātra hetur udāhṛtaḥ || 140 || 
 
 
 01.141a  stenāḥ sāhasikāś caṇḍāḥ kitavā vadhakās tathā | 
 01.141c  asākṣiṇas te duṣṭatvāt teṣu satyaṃ na vidyate || 141 || 
 
 
 
 01.142a  rājñā parigṛhīteṣu sākṣiṣv ekārthaniścaye | 
 01.142c  vacanaṃ yatra bhidyate te syur bhedād asākṣiṇaḥ || 142 || 
 
 
 01.143a  anirdiṣṭas tu sākṣitve svayam evaitya yo vadet | 
 01.143c  sūcīty uktaḥ sa śāstreṣu na sa sākṣitvam arhati || 143 || 
 
 
 01.144a  yo 'rthaḥ śrāvayitavyaḥ syāt tasminn asati cārthini | 
 01.144c  kva tad vadatu sākṣitvam ity asākṣī mṛtāntaraḥ || 144 || 
 
 
 01.144-1a  yo 'rthaḥ śrāvayitavyaḥ syāt tasminn asati cārthini | 
 01.144-1c  kva tad vadatu sākṣitvam ity asākṣī mṛtāntaraḥ || 144-1
                            || 
 
 
 
 01.145a  dvayor vivadator arthe dvayoḥ satsu ca sākṣiṣu | 
 01.145c  pūrvapakṣo bhaved yasya bhaveyus tasya sākṣiṇaḥ || 145 || 
 
 
 
 01.146a  ādharyaṃ pūrvapakṣasya yasminn arthe vaśād bhavet | 
 01.146c  praṣṭavyāḥ sākṣiṇas tatra vivāde prativādinaḥ || 146 || 
 
 
 01.147a  na pareṇa samuddiṣṭam upeyāt sākṣiṇaṃ rahaḥ | 
 01.147c  bhedayet taṃ na cānyena hīyetaivaṃ samācaran || 147 || 
 
 
 
 01.148a  sākṣy uddiṣṭo yadi preyād gacched vāpi digantaram | 
 01.148c  tacchrotāraḥ pramāṇaṃ syuḥ pramāṇaṃ hy uttarakriyā || 148
                            || 
 
 
 01.149a  sudīrgheṇāpi kālena likhitaṃ siddhim āpnuyāt | 
 01.149c  jānatā cātmanā lekhyaṃ ajānānas tu lekhayet || 149 || 
 
 
 01.150a  siddhir uktāṣṭamād varṣāt smāritasyeha sākṣiṇaḥ | 
 01.150c  ā pañcamāt tathā siddhir yadṛcchopagatasya tu || 150 || 
 
 
 
 01.151a  ā tṛtīyāt tathā varṣāt siddhir gūḍhasya sākṣiṇaḥ | 
 01.151c  ā vai saṃvatsarāt siddhiṃ vadanty uttarasākṣiṇaḥ || 151 || 
 
 
 01.152a  athavā kālaniyamo na dṛṣṭaḥ sākṣiṇaṃ prati | 
 01.152c  smṛtyapekṣaṃ hi sākṣitvam āhuḥ śāstravido janāḥ || 152 || 
 
 
 01.153a  yasya nopahatā puṃsaḥ smṛtiḥ śrotraṃ ca nityaśaḥ | 
 01.153c  sudīrgheṇāpi kālena sa sākṣī sākṣyam arhati || 153 || 
 
 
 01.154a  asākṣipratyayās tv anye ṣaḍvivādāḥ prakīrtitāḥ | 
 01.154c  lakṣaṇāny eva sākṣitvaṃ eṣām āhur manīṣiṇaḥ || 154 || 
 
 
 
 01.155a  ulkāhasto 'gnido jñeyaḥ śastrapāṇis tu ghātakaḥ | 
 01.155c  keśākeśigṛhītaś ca yugapat pāradārikaḥ || 155 || 
 
 
 01.156a  kuddālapāṇir vijñeyaḥ setubhettā samīpagaḥ | 
 01.156c  tathā kuṭhārapāṇiś ca vanachettā prakīrtitaḥ || 156 || 
 
 
 01.157a  abhyagracihno vijñeyo daṇḍapāruṣyakṛn naraḥ | 
 01.157c  asākṣipratyayā hy ete pāruṣye tu parīkṣaṇam || 157 || 
 
 
 01.158a  kaścit kṛtvātmanaś cihnaṃ dveṣāt param upadravet | 
 01.158c  hetvarthagatisāmarthyais tatra yuktaṃ parīkṣaṇam || 158 || 
 
 
 01.159a  nārthasambandhino nāptā na sahāyā na vairiṇaḥ | 
 01.159c  na dṛṣṭadoṣāḥ praṣṭavyāś na vyādhyārtā na dūṣitāḥ || 159 || 
 
 
 
 01.160a  dāsanaikṛtikāśraddhavṛddhastrībālacākrikāḥ | 
 01.160c  mattonmattapramattārtakitavagrāmayājakāḥ || 160 || 
 
 
 01.161a  mahāpathikasāmudravaṇikpravrajitāturāḥ | 
 01.161c  lubdhakaśrotriyācārahīnaklībakuśīlavāḥ || 161 || 
 
 
 01.162a  nāstikavrātyadārāgnityāgino 'yājyayājakāḥ | 
 01.162c  ekasthālīsahāyāricarajñātisanābhayaḥ || 162 || 
 
 
 
 01.163a  prāgdṛṣṭadoṣaśailūṣaviṣajīvyahituṇḍikāḥ | 
 01.163c  garadāgnidakīnāśaśūdrāputropapātikāḥ || a 163 || 
 
 
 01.164a  klāntasāhasikaśrāntanirdhanāntyāvasāyinaḥ | 
 01.164c  bhinnavṛttāsamāvṛttajaḍatailikamūlikāḥ || 164 || 
 
 
 01.165a  bhūtāviṣṭanṛpadviṣṭavarṣanakṣatrasūcakāḥ | 
 01.165c  aghaśaṃsyātmavikretṛhīnāṅgabhagavṛttayaḥ || 165 || 
 
 
 
 01.166a  kunakhī śyāvadan śvitrimitradhrukśaṭhaśauṇḍikāḥ | 
 01.166c  aindrajālikalubdhograśreṇīgaṇavirodhinaḥ || 166 || 
 
 
 01.167a  vadhakṛccitrakṛnmaṅkhaḥ patitaḥ kūṭakārakaḥ | 
 01.167c  kuhakaḥ pratyavasitas taskaro rājapūruṣaḥ | 167 
 
 
 01.168a  manuṣyaviṣaśastrāmbulavaṇāpūpavīrudhām | 
 01.168c  vikretā brāhmaṇaś caiva dvijo vārdhuṣikaś ca yaḥ || 168 || 
 
 
 01.169a  cyutaḥ svadharmāt kulikaḥ stāvako hīnasevakaḥ | 
 01.169c  pitrā vivadamānaś ca bhedakṛc cety asākṣiṇaḥ || 169 || 
 
 
 01.170a  asākṣiṇo ye nirdiṣṭā dāsanaikṛtikādayaḥ | 
 01.170c  kāryagauravam āsādya bhaveyus te 'pi sākṣiṇaḥ || 170 || 
 
 
 
 01.171a  sāhaseṣu ca sarveṣu steyasaṅgrahaṇeṣu ca | 
 01.171c  pāruṣyayoś cāpy ubhayor na parīkṣeta sākṣiṇaḥ || 171 || 
 
 
 01.172a  teṣām api na bālaḥ syān naiko na strī na kūṭakṛt | 
 01.172c  na bāndhavo na cārātir brūyus te sākṣyam anyathā || 172 || 
 
 
 01.173a  bālo 'jñānād asatyāt strī pāpābhyāsāc ca kūṭakṛt | 
 01.173c  vibrūyād bāndhavaḥ snehād vairaniryātanād ariḥ || 173 || 
 
 
 01.174a  athavānumato yaḥ syād dvayor vivadamānayoḥ | 
 01.174c  asākṣy eko 'pi sākṣitve praṣṭavyaḥ syāt sa saṃsadi || 174
                            || 
 
 
 01.175a  yas tv ātmadoṣabhinnatvād asvastha iva lakṣyate | 
 01.175c  sthānāt sthānāntaraṃ gacched ekaikaṃ copadhāvati || 175 || 
 
 
 01.176a  kāsate 'nibhṛto 'kasmād abhīkṣṇaṃ niśvasaty api | 
 01.176c  bhūmiṃ likhati pādābhyāṃ bāhu vāso dhunoti ca || 176 || 
 
 
 
 01.177a  bhidyate mukhavarṇo 'sya lalāṭaṃ svidyate tathā | 
 01.177c  śoṣam āgacchataś coṣṭhāv ūrdhvaṃ tiryak ca vīkṣate || 177
                            || 
 
 
 01.178a  tvaramāṇa ivābaddham apṛṣṭo bahu bhāṣate | 
 01.178c  kūṭasākṣī sa vijñeyas taṃ pāpaṃ vinayen nṛpaḥ || 178 || 
 
 
 01.179a  śrāvayitvā ca yo 'nyebhyaḥ sākṣitvaṃ tad vinihnute | 
 01.179c  sa vineyo bhṛśataraṃ kūṭasākṣyadhiko hi saḥ || 179 || 
 
 
 01.180a  āhūya sākṣiṇaḥ pṛcchen niyamya śapathair bhṛśam | 
 01.180c  samastān viditācārān vijñātārthān pṛthak pṛthak || 180 || 
 
 
 
 01.181a  satyena śāpayed vipraṃ kṣatriyaṃ vāhanāyudhaiḥ | 
 01.181c  gobījakāñcanair vaiśyaṃ śūdraṃ sarvais tu pātakaiḥ || 181
                            || 
 
 
 01.182a  purāṇair dharmavacanaiḥ satyamāhātmyakīrtanaiḥ | 
 01.182c  anṛtasyāpavādaiś ca bhṛśam uttrāsya sākṣiṇaḥ || 182 || 
 
 
 01.183a  nagno muṇḍaḥ kapālena bhikṣārthī kṣutpipāsitaḥ | 
 01.183c  dīnaḥ śatrugṛhaṃ gacched yaḥ sākṣyam anṛtaṃ vadet || 183 || 
 
 
 01.184a  nagare pratiruddhaḥ san bahirdvāre bubhukṣitaḥ | 
 01.184c  amitrān bhūyaśaḥ paśyed yaḥ sākṣyam anṛtaṃ vadet || 184 || 
 
 
 
 01.185a  yāṃ rātrim adhivinnā strī yāṃ caivākṣaparājitaḥ | 
 01.185c  yāṃ ca bhārābhitaptāṅgo durvivaktā sa tāṃ vaset || 185 || 
 
 
 01.186a  sākṣī sākṣyasamuddeśe gokarṇaśithilaṃ caran | 
 01.186c  sahasraṃ vāruṇān pāśān ātmani pratimuñcati || 186 || 
 
 
 01.187a  tasya varṣaśate pūrṇe pāśam ekaṃ pramucyate | 
 01.187c  evaṃ sa bandhanāt tasmān mucyate niyutāḥ samāḥ || 187 || 
 
 
 01.188a  yāvato bāndhavāṃs yasmin hanti sākṣye 'nṛtaṃ vadan | 
 01.188c  tāvataḥ saṅkhyayā tasmin śṛṇu saumyānupūrvaśaḥ || 188 || 
 
 
 01.189a  pañca paśvanṛte hanti daśa hanti gavānṛte | 
 01.189c  śatam aśvānṛte hanti sahasraṃ puruṣānṛte || 189 || 
 
 
 01.190a  hanti jātān ajātāṃś ca hiraṇyārthe 'nṛtaṃ vadan | 
 01.190c  sarvaṃ bhūmyanṛte hanti mā sma bhūmyanṛtaṃ vadīḥ || 190 || 
 
 
 
 01.191a  ekam evādvitīyaṃ tat prāhuḥ pāvanam ātmanaḥ | 
 01.191c  satyaṃ svargasya sopānaṃ pārāvārasya naur iva || 191 || 
 
 
 01.192a  aśvamedhasahasraṃ ca satyaṃ ca tulayā dhṛtam | 
 01.192c  aśvamedhasahasrād dhi satyam eva viśiṣyate || 192 || 
 
 
 01.193a  varaṃ kūpaśatād vāpi varaṃ vāpīśatāt kratuḥ | 
 01.193c  varaṃ kratuśatāt putraḥ satyaṃ putraśatād varam || 193 || 
 
 
 01.194a  bhūr dhārayati satyena satyenodeti bhāskaraḥ | 
 01.194c  satyena vāyuḥ pavate satyenāpaḥ sravanti ca || 194 || 
 
 
 01.195a  satyam eva paraṃ dānaṃ satyam eva paraṃ tapaḥ | 
 01.195c  satyam eva paro dharmo lokānām iti naḥ śrutam || 195 || 
 
 
 01.196a  satyaṃ devāḥ samāsena manuṣyās tv anṛtaṃ smṛtam | 
 01.196c  ihaiva tasya devatvaṃ yasya satye sthitā matiḥ || 196 || 
 
 
 01.197a  satyaṃ brūhy anṛtaṃ tyaktvā satyena svargam eṣyasi | 
 01.197c  uktvānṛtaṃ mahāghoraṃ narakaṃ pratipatsyate || 197 || 
 
 
 01.198a  nirayeṣu ca te śaśvaj jihvām utkṛtya dāruṇāḥ | 
 01.198c  asibhiḥ śātayiṣyanti balino yamakiṅkarāḥ || 198 || 
 
 
 
 01.199a  śūlair bhetsyanti cākruddhāḥ krośantam aparāyaṇam | 
 01.199c  avākśirasam utkṣipya kṣepsyanty agnihradeṣu ca || 199 || 
 
 
 01.200a  anubhūya ca duḥkhās tāś ciraṃ narakavedanāḥ | 
 01.200c  iha yāsyasy abhavyāsu gṛdhrakākādiyoniṣu || 200 || 
 
 
 01.201a  jñātvaitān anṛte doṣāñ jñātvā satye ca sadguṇān | 
 01.201c  satyaṃ vadoddharātmānaṃ mātmānaṃ pātayiṣyasi || 201 || 
 
 
 01.202a  na bāndhavā na suhṛdo na dhanāni mahānty api | 
 01.202c  alaṃ tārayituṃ śaktās tamasy ugre nimajjataḥ || 202 || 
 
 
 01.203a  pitaras tv avalambante tvayi sākṣitvam āgate | 
 01.203c  tārayiṣyati kiṃvāsmān ātmānaṃ pātayiṣyati || 203 || 
 
 
 01.204a  satyam ātmā manuṣyasya satye sarvaṃ pratiṣṭhitam | 
 01.204c  sarvathaivātmanātmānaṃ śreyasā yojayiṣyasi || 204 || 
 
 
 
 01.205a  yāṃ ca rātrim ajaniṣṭhā yāṃ rātriṃ ca mariṣyasi | 
 01.205c  vṛthā tadantaraṃ te syāt kuryāś cet satyam anyathā || 205
                            || 
 
 
 01.206a  nāsti satyāt paro dharmo nānṛtāt pātakaṃ param | 
 01.206c  sākṣidharme viśeṣeṇa satyam eva vadet tataḥ || 206 || 
 
 
 01.207a  yaḥ parārthe praharati svāṃ vācaṃ puruṣādhamaḥ | 
 01.207c  ātmārthe kiṃ na kuryāt sa pāpo narakanirbhayaḥ || 207 || 
 
 
 01.208a  arthā vai vāci niyatā vāṅmūlā vāgviniḥsṛtāḥ | 
 01.208c  yo hy etāṃ stenayed vācaṃ sa sarvasteyakṛn naraḥ || 208 || 
 
 
 
 01.209a  sākṣivipratipattau tu pramāṇaṃ bahavo yataḥ | 
 01.209c  tatsāmye śucayo grāhyās tatsāmye smṛtimattarāḥ || 209 || 
 
 
 01.210a  smṛtimatsākṣisāmyaṃ tu vivāde yatra dṛśyate | 
 01.210c  sūkṣmatvāt sākṣidharmasya sākṣyaṃ vyāvartate punaḥ || 210
                            || 
 
 
 01.211a  nirdiṣṭeṣv arthajāteṣu sākṣī cet sākṣyam āgataḥ | 
 01.211c  na brūyād akṣarasamaṃ na tan nigaditaṃ bhavet || 211 || 
 
 
 01.212a  deśakālavayodravyapramāṇākṛtijātiṣu | 
 01.212c  yatra vipratipattiḥ syāt sākṣyaṃ tad asad ucyate || 212 || 
 
 
 
 01.213a  ūnam abhyadhikaṃ cārthaṃ prabrūyur yatra sākṣiṇaḥ | 
 01.213c  tad apy anuktaṃ vijñeyam eṣa sākṣyavidhiḥ smṛtaḥ || 213 || 
 
 
 
 01.214a  pramādād dhanino yatra na syāl lekhyaṃ na sākṣiṇaḥ | 
 01.214c  arthaṃ cāpahnuyād vādī tatroktas trividho vidhiḥ || 214 || 
 
 
 01.215a  codanā pratikālaṃ ca yuktileśas tathaiva ca | 
 01.215c  tṛtīyaḥ śapathaś coktas tair evaṃ sādhayet kramāt || 215 || 
 
 
 01.216a  abhīkṣṇaṃ codyamāno yaḥ pratihanyān na tadvacaḥ | 
 01.216c  tricatuḥpañcakṛtvo vā parato 'rthaṃ tam āvahet || 216 || 
 
 
 01.217a  codanāpratighāte tu yuktileśais tam anviyāt | 
 01.217c  deśakālārthasambandhaparimāṇakriyādibhiḥ || 217 || 
 
 
 
 01.218a  yuktiṣv apy asamarthāsu śapathair enam ardayet | 
 01.218c  arthakālabalāpekṣam agnyambusukṛtādibhiḥ || 218 || 
 
 
 01.219a  dīptāgnir yaṃ na dahati yam antardhārayanty āpaḥ | 
 01.219c  sa taraty abhiśāpaṃ taṃ kilbiṣī syād viparyaye || 219 || 
 
 
 
 01.220a  strīṇāṃ śīlābhiyogeṣu steyasāhasayor api | 
 01.220c  eṣa eva vidhir dṛṣṭaḥ sarvārthāpahnaveṣu ca || 220 || 
 
 
 01.221a  śapathā hy api devānām ṛṣīṇām api ca smṛtāḥ | 
 01.221c  vasiṣṭhaḥ śapathaṃ śepe yātudhāne tu śaṅkitaḥ || 221 || 
 
 
 01.222a  saptarṣayas tathendrāya puṣkarārthe samāgatāḥ | 
 01.222c  śepuḥ śapatham avyagrāḥ parasparaviśuddhaye || 222 || 
 
 
 
 01.223a  ayuktaṃ sāhasaṃ kṛtvā pratyāpattiṃ bhajeta yaḥ | 
 01.223c  brūyāt svayaṃ vā sadasi tasyārdhavinayaḥ smṛtaḥ || 223 || 
 
 
 01.224a  gūhamānas tu daurātmyād yadi pāpaṃ sa jīyate | 
 01.224c  sabhyāś cātra na tuṣyanti tīvro daṇḍaś ca pātyate || 224 || 
 
 
 
 
                    Chapter 2
Nikṣipaḥ  (Deposits) 
 L tr. 96-99 , cf.  J tr. 55-56 
 
 02.001a  svadravyaṃ yatra viśrambhān nikṣipaty aviśaṅkitaḥ | 
 02.001c  nikṣepo nāma tat proktaṃ vyavahārapadaṃ budhaiḥ || 1 || 
 
 
 
 02.002a  anyadravyavyavahitaṃ dravyam avyākṛtaṃ ca yat | 
 02.002c  nikṣipyate paragṛhe tad aupanidhikaṃ smṛtam || 2 || 
 
 
 02.003a  sa punar dvividhaḥ proktaḥ sākṣimān itaras tathā | 
 02.003c  pratidānaṃ tathaivāsya pratyayaḥ syād viparyaye || 3 || 
 
 
 02.004a  yācyamānas tu yo dātrā nikṣepaṃ na prayacchati | 
 02.004c  daṇḍyaḥ sa rājñā dāpyaś ca naṣṭe dāpyaś ca tatsamam || 4 || 
 
 
 
 02.005a  yaś cārthaṃ sādhayet tena nikṣeptur ananujñayā | 
 02.005c  tatrāpi daṇḍyaḥ sa bhavet tac ca sodayam āvahet || 5 || 
 
 
 02.006a  grahītuḥ saha yo 'rthena naṣṭo naṣṭaḥ sa dāyinaḥ | 
 02.006c  daivarājakṛte tadvan na cet taj jihmakāritam || 6 || 
 
 
 
 02.007a  eṣa eva vidhir dṛṣṭo yācitānvāhitādiṣu | 
 02.007c  śilpiṣūpanidhau nyāse pratinyāse tathaiva ca || 7 || 
 
 
 
 02.008a  pratigṛhṇāti pogaṇḍaṃ yaś ca sapradhanaṃ naraḥ | 
 02.008c  tasyāpy eṣa bhaved dharmaḥ ṣaḍ ete vidhayaḥ samāḥ || 8 || 
 
 
 
 
                    Chapter 3
Sambhūyasamutthānam  (Breach of Contract for Service) 
 L tr. 100-103 , cf.  J tr. 57-59 
 
 03.001a  vaṇikprabhṛtayo yatra karma sambhūya kurvate | 
 03.001c  tat sambhūyasamutthānaṃ vyavahārapadaṃ smṛtam || 1 || 
 
 
 03.002a  phalahetor upāyena karma sambhūya kurvatām | 
 03.002c  ādhārabhūtaḥ prakṣepas tenottiṣṭheyur aṃśataḥ || 2 || 
 
 
 03.003a  samo 'tirikto hīno vā yatrāṃśo yasya yādṛśaḥ | 
 03.003c  kṣayavyayau tathā vṛddhis tasya tatra tathāvidhāḥ || 3 || 
 
 
 03.004a  bhāṇḍapiṇḍavyayoddhārabhārasārānvavekṣaṇam | 
 03.004c  kuryus te 'vyabhicāreṇa samaye sve vyavasthitāḥ || 4 || 
 
 
 
 03.005a  pramādān nāśitaṃ dāpyaḥ pratiṣiddhakṛtaṃ ca yat | 
 03.005c  asandiṣṭaś ca yat kuryāt sarvaiḥ sambhūyakāribhiḥ || 5 || 
 
 
 03.006a  daivataskararājotthe vyasane samupasthite | 
 03.006c  yas tat svaśaktyā saṃrakṣet tasyāṃśo daśamaḥ smṛtaḥ || 6 || 
 
 
 03.007a  ekasya cet syād vyasanaṃ dāyādo 'sya tad āpnuyāt | 
 03.007c  anyo vāsati dāyāde śaktāś cet sarva eva vā || 7 || 
 
 
 03.008a  ṛtvijāṃ vyasane 'py evam anyas tat karma nistaret | 
 03.008c  labheta dakṣiṇābhāgaṃ sa tasmāt samprakalpitam || 8 || 
 
 
 
 03.009a  ṛtvig yājyam aduṣṭaṃ yas tyajed anapakāriṇam | 
 03.009c  aduṣṭaṃ va rtvijaṃ yājyo vineyau tāv ubhāv api || 9 || 
 
 
 03.010a  ṛtvik tu trividho dṛṣṭaḥ pūrvajuṣṭaḥ svayaṅkṛtaḥ | 
 03.010c  yadṛcchayā ca yaḥ kuryād ārtvijyaṃ prītipūrvakam || 10 || 
 
 
 03.011a  kramāgateṣv eṣa dharmo vṛteṣv ṛtvikṣu ca svayam | 
 03.011c  yādṛcchike tu saṃyājye tattyāge nāsti kilbiṣam || 11 || 
 
 
 
 03.012a  śulkasthānaṃ vaṇik prāptaḥ śulkaṃ dadyād yathopagam | 
 03.012c  na tad vyatihared rājñāṃ balir eṣa prakalpitaḥ || 12 || 
 
 
 03.013a  śulkasthānaṃ pariharan na kāle krayavikrayī | 
 03.013c  mithyoktvā ca parīmāṇaṃ dāpyo 'ṣṭaguṇam atyayam || 13 || 
 
 
 03.014a  kaścic cet sañcaran deśāt preyād abhyāgato vaṇik | 
 03.014c  rājāsya bhāṇḍaṃ tad rakṣet yāvad dāyādadarśanam || 14 || 
 
 
 03.015a  dāyāde 'sati bandhubhyo jñātibhyo vā tad arpayet | 
 03.015c  tadabhāve suguptaṃ tad dhārayed daśatīḥ samāḥ || 15 || 
 
 
 
 03.016a  asvāmikam adāyādaṃ daśavarṣasthitaṃ tataḥ | 
 03.016c  rājā tad ātmasāt kuryād evaṃ dharmo na hīyate || 16 || 
 
 
 
 
                    Chapter 4
Dattāpradānikam  (Resumption of Gifts) 
 L tr. 104-106 , cf.  J tr. 59-60 
 
 04.001a  dattvā dravyam asamyag yaḥ punar ādātum icchati | 
 04.001c  dattāpradānikaṃ nāma tad vivādapadaṃ smṛtam || 1 || 
 
 
 04.002a  adeyam atha deyaṃ ca dattaṃ cādattam eva ca | 
 04.002c  vyavahāreṣu vijñeyo dānamārgaś caturvidhaḥ || 2 || 
 
 
 04.003a  tatra hyaṣṭāv adeyāni deyam ekavidhaṃ smṛtam | 
 04.003c  dattaṃ saptavidhaṃ vidyād adattaṃ ṣoḍaśātmakam || 3 || 
 
 
 04.004a  anvāhitaṃ yācitakam ādhiḥ sādhāraṇaṃ ca yat | 
 04.004c  nikṣepaḥ putradāraṃ ca sarvasvaṃ cānvaye sati || 4 || 
 
 
 
 04.005a  āpatsv api hi kaṣṭāsu vartamānena dehinā | 
 04.005c  adeyāny āhur ācāryā yac cānyasmai pratiśrutam || 5 || 
 
 
 04.006a  kuṭumbabharaṇād dravyaṃ yatkiñcid atiricyate | 
 04.006c  tad deyam upahṛtyānyad dadad doṣam avāpnuyāt || 6 || 
 
 
 04.007a  paṇyamūlyaṃ bhṛtis tuṣṭyā snehāt pratyupakārataḥ | 
 04.007c  strīśulkānugrahārthaṃ ca dattaṃ dānavido viduḥ || 7 || 
 
 
 
 04.008a  adattaṃ tu bhayakrodhaśokavegarujānvitaiḥ | 
 04.008c  tathotkocaparīhāsavyatyāsacchalayogataḥ || 8 || 
 
 
 04.009a  bālamūḍhāsvatantrārtamattonmattāpavarjitam | 
 04.009c  kartā mamāyaṃ karmeti pratilābhecchayā ca yat || 9 || 
 
 
 04.010a  apātre pātram ity ukte kārye cādharmasaṃhite | 
 04.010c  yad dattaṃ syād avijñānād adattaṃ tad api smṛtam || 10 || 
 
 
 
 04.011a  gṛhṇāty adattaṃ yo lobhād yaś cādeyaṃ prayacchati | 
 04.011c  adattādāyako daṇḍyas tathādeyasya dāyakaḥ || 11 || 
 
 
 
 
                    Chapter 5
Abhyupetyāśuśrūṣā  (Breach of Contract for Service) 
 L tr. 107-115 , cf.  J tr. 61-65 
 
 05.001a  abhyupetya tu śuśrūṣāṃ yas tāṃ na pratipadyate | 
 05.001c  aśuśrūṣābhyupetyaitad vivādapadam ucyate || 1 || 
 
 
 05.002a  śuśrūṣakaḥ pañcavidhaḥ śāstre dṛṣṭo manīṣibhiḥ | 
 05.002c  caturvidhaḥ karmakaras teṣāṃ dāsās tripañcakāḥ || 2 || 
 
 
 05.003a  śiṣyāntevāsibhṛtakāś caturthas tv adhikarmakṛt | 
 05.003c  ete karmakarāḥ proktā dāsās tu gṛhajādayaḥ || 3 || 
 
 
 
 05.004a  sāmānyam asvatantratvam eṣām āhur manīṣiṇaḥ | 
 05.004c  jātikarmakṛtas tūkto viśeṣo vṛttir eva ca || 4 || 
 
 
 05.005a  karmāpi dvividhaṃ jñeyam aśubhaṃ śubham eva ca | 
 05.005c  aśubhaṃ dāsakarmoktaṃ śubhaṃ karmakṛtāṃ smṛtam || 5 || 
 
 
 05.006a  gṛhadvārāśucisthānarathyāvaskaraśodhanam | 
 05.006c  guhyāṅgasparśanocchiṣṭaviṇmūtragrahaṇojjhanam || 6 || 
 
 
 05.007a  iṣṭataḥ svāminaś cāṅgair upasthānam athāntataḥ | 
 05.007c  aśubhaṃ karma vijñeyaṃ śubham anyad ataḥ param || 7 || 
 
 
 05.008a  ā vidyāgrahaṇāc chiṣyaḥ śuśrūṣet prayato gurum | 
 05.008c  tadvṛttir gurudāreṣu guruputre tathaiva ca || 8 || 
 
 
 05.009a  brahmacārī cared bhaikṣam adhaḥśāyy analaṅkṛtaḥ | 
 05.009c  jaghanyaśāyī sarveṣāṃ pūrvotthāyī guror gṛhe || 9 || 
 
 
 
 05.010a  nāsandiṣṭaḥ pratiṣṭheta tiṣṭhed vāpi guruṃ kvacit | 
 05.010c  sandiṣṭaḥ karma kurvīta śaktaś ced avicārayan || 10 || 
 
 
 05.011a  yathākālam adhīyīta yāvan na vimanā guruḥ | 
 05.011c  āsīno 'dho guroḥ kūrce phalake vā samāhitaḥ || 11 || 
 
 
 05.012a  anuśāsyaś ca guruṇā na ced anuvidhīyate | 
 05.012c  avadhenāthavā hanyāt rajjvā veṇudalena vā || 12 || 
 
 
 05.013a  bhṛśaṃ na tāḍayed enaṃ nottamāṅge na vakṣasi | 
 05.013c  anuśāsyātha viśvāsyaḥ śāsyo rājñānyathā guruḥ || 13 || 
 
 
 
 05.014a  samāvṛttaś ca gurave pradāya gurudakṣiṇām | 
 05.014c  pratīyāt svagṛhān eṣā śiṣyavṛttir udāhṛtā || 14 || 
 
 
 05.015a  svaśilpam icchann āhartuṃ bāndhavānām anujñayā | 
 05.015c  ācāryasya vased ante kālaṃ kṛtvā suniścitam || 15 || 
 
 
 05.016a  ācāryaḥ śikṣayed enaṃ svagṛhād dattabhojanam | 
 05.016c  na cānyat kārayet karma putravac cainam ācaret || 16 || 
 
 
 05.017a  śikṣayantam aduṣṭaṃ ca yas tv ācāryaṃ parityajet | 
 05.017c  balād vāsayitavyaḥ syād vadhabandhau ca so 'rhati || 17 || 
 
 
 
 05.018a  śikṣito 'pi kṛtaṃ kālam antevāsī samāpnuyāt | 
 05.018c  tatra karma ca yat kuryād ācāryasyaiva tatphalam || 18 || 
 
 
 
 05.019a  gṛhītaśilpaḥ samaye kṛtvācāryaṃ pradakṣiṇam | 
 05.019c  śaktitaś cānumānyainam antevāsī nivartayet || 19 || 
 
 
 05.020a  bhṛtakas trividho jñeya uttamo madhyamo 'dhamaḥ | 
 05.020c  śaktibhaktyanurūpā syād eṣāṃ karmāśrayā bhṛtiḥ || 20 || 
 
 
 05.021a  uttamas tv āyudhīyo 'tra madhyamas tu kṛṣīvalaḥ | 
 05.021c  adhamo bhāravāhaḥ syād ity evaṃ trividho bhṛtaḥ || 21 || 
 
 
 05.022a  artheṣv adhikṛto yaḥ syāt kuṭumbasya tathopari | 
 05.022c  so 'dhikarmakaro jñeyaḥ sa ca kauṭumbikaḥ smṛtaḥ || 22 || 
 
 
 05.023a  śubhakarmakarās tv ete catvāraḥ samudāhṛtāḥ | 
 05.023c  jaghanyakarmabhājas tu śeṣā dāsās tripañcakāḥ || 23 || 
 
 
 
 05.024a  gṛhajātas tathā krīto labdho dāyād upāgataḥ | 
 05.024c  anākālabhṛtas tadvad ādhattaḥ svāminā ca yaḥ || 24 || 
 
 
 05.025a  mokṣito mahataś carṇāt prāpto yuddhāt paṇe jitaḥ | 
 05.025c  tavāham ity upagataḥ pravrajyāvasitaḥ kṛtaḥ || 25 || 
 
 
 05.026a  bhaktadāsaś ca vijñeyas tathaiva vaḍavābhṛtaḥ | 
 05.026c  vikretā cātmanaḥ śāstre dāsāḥ pañcadaśā smṛtāḥ || 26 || 
 
 
 05.027a  tatra pūrvaś caturvargo dāsatvān na vimucyate | 
 05.027c  prasādād svāmino 'nyatra dāsyam eṣāṃ kramāgatam || 27 || 
 
 
 05.028a  yaś caiṣāṃ svāminaṃ kaścin mokṣayet prāṇasaṃśayāt | 
 05.028c  dāsatvāt sa vimucyeta putrabhāgaṃ labheta ca || 28 || 
 
 
 05.029a  anākālabhṛto dāsyān mucyate goyugaṃ dadat | 
 05.029c  sambhakṣitaṃ yad durbhikṣe na tac chudhyeta karmaṇā || 29
                            || 
 
 
 05.030a  ādhatto 'pi dhanaṃ dattvā svāmī yady enam uddharet | 
 05.030c  athopagamayed enaṃ sa vikrītād anantaraḥ || 30 || 
 
 
 05.031a  dattvā tu sodayam ṛṇaṃ ṛṇī dāsyāt pramucyate | 
 05.031c  kṛtakālābhyupagamāt kṛtako 'pi vimucyate || 31 || 
 
 
 
 05.032a  tavāham ity upagato yuddhaprāptaḥ paṇe jitaḥ | 
 05.032c  pratiśīrṣapradānena mucyate tulyakarmaṇā || 32 || 
 
 
 05.033a  rājña eva tu dāsaḥ syāt pravrajyāvasito naraḥ | 
 05.033c  na tasya pratimokṣo 'sti na viśuddhiḥ kathañcana || 33 || 
 
 
 05.034a  bhaktasyopekṣaṇāt sadyo bhaktadāsaḥ pramucyate | 
 05.034c  nigrahād vaḍavāyāś ca mucyate vaḍavābhṛtaḥ || 34 || 
 
 
 05.035a  vikrīṇīte ya ātmānaṃ svatantraḥ san narādhamaḥ | 
 05.035c  sa jaghanyataras teṣāṃ naiva dāsyāt pramucyate || 35 || 
 
 
 05.036a  caurāpahṛtavikrītā ye ca dāsīkṛtā balāt | 
 05.036c  rājñā mokṣayitavyās te dāsatvaṃ teṣu neṣyate || 36 || 
 
 
 05.037a  varṇānāṃ prātilomyena dāsatvaṃ na vidhīyate | 
 05.037c  svadharmatyāgino 'nyatra dāravad dāsatā matā || 37 || 
 
 
 05.038a  tavāham iti cātmānaṃ yo 'svatantraḥ prayacchati | 
 05.038c  na sa taṃ prāpnuyāt kāmaṃ pūrvasvāmī labheta tam || 38 || 
 
 
 05.039a  adhanās traya evoktā bhāryā dāsas tathā sutaḥ | 
 05.039c  yat te samadhigacchanti yasya te tasya tad dhanam || 39 || 
 
 
 05.040a  svadāsam icched yaḥ kartum adāsaṃ prītamānasaḥ | 
 05.040c  skandhād ādāya tasyāpi bhindyāt kumbhaṃ sahāmbhasā || 40 || 
 
 
 
 05.041a  akṣatābhiḥ sapuṣpābhir mūrdhany enam avākiret | 
 05.041c  adāsa iti coktvā triḥ prāṅmukhaṃ tam athotsṛjet || 41 || 
 
 
 05.042a  tataḥprabhṛti vaktavyaḥ svāmyanugrahapālitaḥ | 
 05.042c  bhojyānnaḥ pratigṛhyaś ca bhavaty abhimataś ca saḥ || 42 || 
 
 
 
 
                    Chapter 6
Vetanasyānapākarma  (Nonpayment of Wages) 
 L tr. 116-121 , cf.  J tr. 66-68 
 
 06.001a  bhṛtānāṃ vetanasyokto dānādānavidhikramaḥ | 
 06.001c  vetanasyānapākarma tad vivādapadaṃ smṛtam || 1 || 
 
 
 06.002a  bhṛtāya vetanaṃ dadyāt karmasvāmī yathākramam | 
 06.002c  ādau madhye 'vasāne vā karmaṇo yad viniścitam || 2 || 
 
 
 06.003a  bhṛtāvaniścitāyāṃ tu daśabhāgaṃ samāpnuyuḥ | 
 06.003c  lābhagobījasasyānāṃ vaṇiggopakṛṣībalāḥ || 3 || 
 
 
 06.004a  karmopakaraṇaṃ caiṣāṃ kriyāṃ prati yad āhṛtam | 
 06.004c  āptabhāvena kurvīta na jihmena samācaret || 4 || 
 
 
 06.005a  karmākurvan pratiśrutya kāryo dattvā bhṛtiṃ balāt | 
 06.005c  bhṛtiṃ gṛhītvākurvāṇo dviguṇāṃ bhṛtim āvahet || 5 || 
 
 
 06.006a  kāle 'pūrṇe tyajet karma bhṛtināśo 'sya cārhati | 
 06.006c  svāmidoṣād apākrāman yāvat kṛtam avāpnuyāt || 6 || 
 
 
 06.007a  bhṛtiṣaḍbhāgam ābhāṣya pathi yugyakṛtaṃ tyajan | 
 06.007c  adadat kārayitvā tu karmaivaṃ sodayāṃ bhṛtim || 7 || 
 
 
 
 06.008a  anayan bhāṭayitvā tu bhāṇḍavān yānavāhane | 
 06.008c  dāpyo bhṛticaturbhāgaṃ samam ardhapathe tyajan || 8 || 
 
 
 06.009a  anayan vāhako 'py evaṃ bhṛtihānim avāpnuyāt | 
 06.009c  dviguṇāṃ tu bhṛtiṃ dāpyaḥ prasthāne vighnam ācaran || 9 || 
 
 
 06.010a  bhāṇḍaṃ vyasanam āgacched yadi vāhakadoṣataḥ | 
 06.010c  dāpyo yat tatra naṣṭaṃ syād daivarājakṛtād ṛte || 10 || 
 
 
 06.011a  gavāṃ śatād vatsatarī dhenuḥ syād dviśatād bhṛtiḥ | 
 06.011c  prati samvatsaraṃ gope sadohaś cāṣṭame 'hani || 11 || 
 
 
 06.012a  upānayet gā gopāya pratyahaṃ rajanīkṣaye | 
 06.012c  cīṛṇāḥ pītāś ca tā gopaḥ sāyāhne pratyupānayet || 12 || 
 
 
 06.013a  syāc ced govyasanaṃ gopo vyāyacchet tatra śaktitaḥ | 
 06.013c  aśaktas tūrṇam āgamya svāmine tan nivedayet || 13 || 
 
 
 06.014a  avyāyac channavikrośan svāmine cānivedayan | 
 06.014c  voḍhum arhati gopas tāṃ vinayaṃ cāpi rājani || 14 || 
 
 
 06.015a  naṣṭavinaṣṭaṃ kṛmibhiḥ śvahataṃ viṣame mṛtam | 
 06.015c  hīnaṃ puruṣakāreṇa gopāyaiva nipātayet || 15 || 
 
 
 06.016a  ajāvike tathāruddhe vṛkaiḥ pāle tv anāyati | 
 06.016c  yat prasahya vṛko hanyāt pāle tatkilbiṣam bhavet || 16 || 
 
 
 
 06.017a  tāsāṃ caivāniruddhānāṃ carantīnāṃ mitho vane | 
 06.017c  yām utpatya vṛko hanyān na pālas tatra kilbiṣī || 17 || 
 
 
 06.018a  vighuṣya tu hṛtaṃ caurair na pālo dātum arhati | 
 06.018c  yadi deśe ca kāle ca svāminaḥ svasya śaṃsati || 18 || 
 
 
 06.019a  etena sarvapālānāṃ vivādaḥ samudāhṛtaḥ | 
 06.019c  mṛteṣu ca viśuddhiḥ syāt pālasyāṅkādidarśanāt || 19 || 
 
 
 06.020a  śulkaṃ gṛhītvā paṇyastrī necchantī dvis tad āvahet | 
 06.020c  aprayacchaṃs tadā śulkam anubhūya pumān striyam || 20 || 
 
 
 06.021a  ayonau kramate yas tu bahubhir vāpi vāsayet | 
 06.021c  śulkam aṣṭaguṇaṃ dāpyo vinayas tāvad eva ca || 21 || 
 
 
 06.022a  parājire gṛhaṃ kṛtvā stomaṃ dattvā vaset tu yaḥ | 
 06.022c  sa tad gṛhītvā nirgacchet tṛṇakāṣṭheṣṭakādikam || 22 || 
 
 
 06.023a  stomavāhīni bhāṇḍāni pūrṇakālāny upānayet | 
 06.023c  grahītur ābhaved bhagnaṃ naṣṭaṃ cānyatra samplavāt || 23 || 
 
 
 
 
                    Chapter 7
Asvāmivikrayaḥ  (Sale without Ownership) 
 L tr. 122-123 , cf.  J tr. 69-70 
 
 07.001a  nikṣiptaṃ vā paradravyaṃ naṣṭaṃ labdhvāpahṛtya vā | 
 07.001c  vikrīyate 'samakṣaṃ yad vijñeyo 'svāmivikrayaḥ || 1 || 
 
 
 07.002a  dravyam asvāmivikrītaṃ prāpya svāmī samāpnuyāt | 
 07.002c  prakāśaṃ krayataḥ śuddhiḥ kretuḥ steyaṃ rahaḥ krayāt || 2
                            || 
 
 
 07.003a  asvāmyanumatād dāsād asataś ca janād rahaḥ | 
 07.003c  hīnamūlyam avelāyāṃ krīṇaṃs taddoṣabhāg bhavet || 3 || 
 
 
 07.004a  na gūhetāgamaṃ kretā śuddhis tasya tadāgamāt | 
 07.004c  viparyaye tulyadoṣaḥ steyadaṇḍaṃ ca so 'rhati || 4 || 
 
 
 07.005a  vikretā svāmine 'rthaṃ ca kretur mūlyaṃ ca tatkṛtam | 
 07.005c  dadyād daṇḍaṃ tathā rājñe vidhir asvāmivikraye || 5 || 
 
 
 
 07.006a  pareṇa nihitaṃ labdhvā rājany upaharen nidhim | 
 07.006c  rājagāmī nidhiḥ sarvaḥ sarveṣāṃ brāhmaṇād ṛte || 6 || 
 
 
 07.007a  brāhmaṇo 'pi nidhiṃ labdhvā kṣipraṃ rājñe nivedayet | 
 07.007c  tena dattaṃ ca bhūñjīta stenaḥ syād anivedayan || 7 || 
 
 
 07.008a  svam apy arthaṃ tathā naṣṭaṃ labdhvā rājñe nivedayet | 
 07.008c  gṛhṇīyāt tatra taṃ śuddham aśuddhaṃ syāt tato 'nyathā || 8
                            || 
 
 
 
 
                    Chapter 8
Krītānuśayaḥ  (Nondelivery of What Has Been Sold) 
 L tr. 124-126 , cf.  J tr. 70-71 
 
 08.001a  vikrīya paṇyaṃ mūlyena kretur yan na pradīyate | 
 08.001c  vikrīyāsampradānaṃ tad vivādapadam ucyate || 1 || 
 
 
 08.002a  loke 'smin dvividhaṃ dravyaṃ jaṅgamaṃ sthāvaraṃ tathā | 
 08.002c  krayavikrayadharmeṣu sarvaṃ tat paṇyam ucyate || 2 || 
 
 
 08.003a  ṣaḍvidhas tasya tu budhair dānādānavidhiḥ smṛtaḥ | 
 08.003c  gaṇimaṃ tulimaṃ meyaṃ kriyayā rūpataḥ śriyā || 3 || 
 
 
 08.004a  vikrīya paṇyaṃ mūlyena kretur yo na prayacchati | 
 08.004c  sthāvarasya kṣayaṃ dāpyo jaṅgamasya kriyāphalam || 4 || 
 
 
 08.005a  arghaś ced apahīyeta sodayaṃ paṇyam āvahet | 
 08.005c  sthāyinām eṣa niyamo diglābho digvicāriṇām || 5 || 
 
 
 08.006a  upahanyeta vā paṇyaṃ dahyetāpahriyeta vā | 
 08.006c  vikretur eva so 'nartho vikrīyāsamprayacchataḥ || 6 || 
 
 
 
 08.007a  nirdoṣaṃ darśayitvā tu sadoṣaṃ yaḥ prayacchati | 
 08.007c  mūlyaṃ taddviguṇaṃ dāpyo vinayaṃ tāvad eva ca || 7 || 
 
 
 08.008a  tathānyahaste vikrīya yo 'nyasmai samprayacchati | 
 08.008c  so 'pi taddviguṇaṃ dāpyo vineyas tāvad eva ca || 8 || 
 
 
 08.009a  dīyamānaṃ na gṛhṇāti krītaṃ paṇyaṃ ca yaḥ krayī | 
 08.009c  vikrīṇānas tad anyatra vikretā nāparādhnuyāt || 9 || 
 
 
 08.010a  dattamūlyasya paṇyasya vidhir eṣa prakīrtitaḥ | 
 08.010c  adatte 'nyatra samayān na vikretur atikramaḥ || 10 || 
 
 
 08.011a  lābhārthe vaṇijāṃ sarvapaṇyeṣu krayavikrayaḥ | 
 08.011c  sa ca lābho 'rgham āsādya mahān bhavati vā na vā || 11 || 
 
 
 08.012a  tasmād deśe ca kāle ca vaṇig arghaṃ parākramet | 
 08.012c  na jihmena pravarteta śreyān evaṃ vaṇikpathaḥ || 12 || 
 
 
 
 
                    Chapter 9
Vikrīyāsampradānam  (Reneging on a Purchase) 
 L tr. 127-129 , cf.  J tr. 72-74 
 
 09.001a  krītvā mūlyena yaḥ paṇyaṃ kretā na bahu manyate | 
 09.001c  krītvānuśaya ity etad vivādapadam ucyate || 1 || 
 
 
 09.002a  krītvā mūlyena yat paṇyaṃ duṣkrītaṃ manyate krayī | 
 09.002c  vikretuḥ pratideyaṃ tat tasminn evāhny avikṣatam || 2 || 
 
 
 09.003a  dvitīye 'hni dadat kretā mūlyāt triṃśāṃśam āvahet | 
 09.003c  dviguṇaṃ tat tṛtīye 'hni parataḥ kretur eva tat || 3 || 
 
 
 09.004a  kretā paṇyaṃ parīkṣeta prāk svayaṃ guṇadoṣataḥ | 
 09.004c  parīkṣyābhimataṃ krītaṃ vikretur na bhavet punaḥ || 4 || 
 
 
 09.005a  tryahād dohyaṃ parīkṣeta pañcāhād vāhyam eva tu | 
 09.005c  muktāvajrapravālānāṃ saptāhaṃ syāt parīkṣaṇam || 5 || 
 
 
 09.006a  dvipadām ardhamāsaṃ syāt puṃsāṃ taddviguṇaṃ striyāḥ | 
 09.006c  daśāhaṃ sarvabījānām ekāhaṃ lohavāsasām || 6 || 
 
 
 09.007a  paribhuktaṃ ca yad vāsaḥ kliṣṭarūpaṃ malīmasam | 
 09.007c  sadoṣam api vikrītaṃ vikretur na bhavet punaḥ || 7 || 
 
 
 
 09.008a  mūlyāṣṭabhāgo hīyeta sakṛd dhautasya vāsasaḥ | 
 09.008c  dviḥ pādas tris tribhāgas tu catuḥkṛtvo 'rdham eva ca || 8
                            || 
 
 
 09.009a  ardhakṣayāt tu parataḥ pādāṃśāpacayaḥ kramāt | 
 09.009c  yāvat kṣīṇadaśaṃ jīrṇaṃ jīrṇasyāniyamaḥ kṣaye || 9 || 
 
 
 09.010a  lohānām api sarveṣāṃ hetur agnikriyāvidhau | 
 09.010c  kṣayaḥ saṃskriyamāṇānāṃ teṣāṃ dṛṣṭo 'gnisaṅgamāt || 10 || 
 
 
 09.011a  suvarṇasya kṣayo nāsti rajate dvipalaṃ śatam | 
 09.011c  śatam aṣṭapalaṃ jñeyaṃ kṣayas syāt trapusīsayoḥ || 11 || 
 
 
 09.012a  tāmre pañcapalaṃ vidyād vikārā ye ca tanmayāḥ | 
 09.012c  taddhātūnām anekatvād ayaso 'niyamaḥ kṣaye || 12 || 
 
 
 09.013a  tāntavasya ca saṃskāre kṣayavṛddhī udāhṛte | 
 09.013c  sūtrakārpāsikorṇānāṃ vṛddhir daśapalaṃ śatam || 13 || 
 
 
 09.014a  sthūlasūtravatāṃ teṣāṃ madhyānāṃ pañcakaṃ śatam | 
 09.014c  tripalaṃ tu susūkṣmāṇām antaḥkṣaya udāhṛtaḥ || 14 || 
 
 
 09.015a  triṃśāṃśo romaviddhasya kṣayaḥ karmakṛtasya tu | 
 09.015c  kauṣeyavalkalānāṃ tu naiva vṛddhir na ca kṣayaḥ || 15 || 
 
 
 
 09.016a  krītvā nānuśayaṃ kuryād vaṇik paṇyavicakṣaṇaḥ | 
 09.016c  vṛddhikṣayau tu jānīyāt paṇyānām āgamaṃ tathā || 16 || 
 
 
 
 
                    Chapter 10
Samayasyānapākarma  (Nonobservance of Conventions) 
 L tr. 130-131 , cf.  J tr. 74-75 
 
 10.001a  pāṣaṇḍanaigamādīnāṃ sthitiḥ samaya ucyate | 
 10.001c  samayasyānapākarma tad vivādapadaṃ smṛtam || 1 || 
 
 
 10.002a  pāṣaṇḍanaigamaśreṇīpūgavrātagaṇādiṣu | 
 10.002c  saṃrakṣet samayaṃ rājā durge janapade tathā || 2 || 
 
 
 10.003a  yo dharmaḥ karma yac caiṣām upasthānavidhiś ca yaḥ | 
 10.003c  yac caiṣāṃ vṛttyupādānam anumanyeta tat tathā || 3 || 
 
 
 10.004a  pratikūlaṃ ca yad rājñaḥ prakṛtyavamataṃ ca yat | 
 10.004c  bādhakaṃ ca yad arthānāṃ tat tebhyo vinivartayet || 4 || 
 
 
 10.005a  mithaḥ saṅghātakaraṇam ahitaṃ śastradhāraṇam | 
 10.005c  parasparopaghātaṃ ca teṣāṃ rājā na marṣayet || 5 || 
 
 
 10.006a  pṛthag gaṇāṃś ca ye bhindyus te vineyā viśeṣataḥ | 
 10.006c  āvaheyur bhayaṃ ghoraṃ vyādhivat te hy upekṣitāḥ || 6 || 
 
 
 10.007a  doṣavat karaṇaṃ yat syād anāmnāyaprakalpitam | 
 10.007c  pravṛttam api tad rājā śreyaskāmo nivartayet || 7 || 
 
 
 
 
                    Chapter 11
Kṣetrajavivādaḥ  (Land Disputes) 
 L tr. 132-140 , cf.  J tr. 75-80 
 
 11.001a  setukedāramaryādāvikṛṣṭākṛṣṭaniścayāḥ | 
 11.001c  kṣetrādhikārā yatra syur vivādaḥ kṣetrajas tu saḥ || 1 || 
 
 
 11.002a  kṣetrasīmāvirodheṣu sāmantebhyo viniścayaḥ | 
 11.002c  nagaragrāmagaṇino ye ca vṛddhatamā narāḥ || 2 || 
 
 
 11.003a  grāmasīmāsu ca bahir ye syus tatkṛṣijīvinaḥ | 
 11.003c  gopaśākunikavyādhā ye cānye vanagocarāḥ || 3 || 
 
 
 11.004a  samunnayeyus te sīmāṃ lakṣaṇair upalakṣitām | 
 11.004c  tuṣāṅgārakapālaiś ca kumbhair āyatanair drumaiḥ || 4 || 
 
 
 11.005a  abhijñātaiś ca valmīkasthalanimnonnatādibhiḥ | 
 11.005c  kedārārāmamārgaiś ca purāṇaiḥ setubhis tathā || 5 || 
 
 
 11.006a  nimnagāpahṛtotsṛṣṭanaṣṭacihnāsu bhūmiṣu | 
 11.006c  tatpradeśānumānāc ca pramāṇair bhogadarśanaiḥ || 6 || 
 
 
 11.007a  atha ced anṛtaṃ brūyuḥ sāmantās tadviniścaye | 
 11.007c  sarve pṛthak pṛthag daṇḍyā rājñā madhyamasāhasam || 7 || 
 
 
 
 11.008a  gaṇavṛddhādayas tv anye daṇḍaṃ dāpyāḥ pṛthak pṛthak | 
 11.008c  vineyāḥ prathamena syuḥ sāhasenānṛte sthitāḥ || 8 || 
 
 
 11.009a  naikaḥ samunnayet sīmāṃ naraḥ pratyayavān api | 
 11.009c  gurutvād asya dharmasya kriyaiṣā bahuṣu sthitā || 9 || 
 
 
 11.010a  ekaś ced unnayet sīmāṃ sopavāsaḥ samāhitaḥ | 
 11.010c  raktamālyāmbaradharaḥ kṣitim āropya mūrdhani || 10 || 
 
 
 11.011a  yadā ca na syur jñātāraḥ sīmāyā na ca lakṣaṇam | 
 11.011c  tadā rājā dvayoḥ sīmām uddhared iṣṭataḥ svayam || 11 || 
 
 
 11.012a  etenaiva gṛhodyānanipānāyatanādiṣu | 
 11.012c  vivādavidhir ākhyātas tathā grāmāntareṣu ca || 12 || 
 
 
 11.013a  avaskarasthalaśvabhrabhramasyandanikādibhiḥ | 
 11.013c  catuṣpathasurasthānarathyāmārgān na rodhayet || 13 || 
 
 
 11.014a  parakṣetrasya madhye tu setur na pratiṣidhyate | 
 11.014c  mahāguṇo 'lpabādhaś ca vṛddhir iṣṭā kṣaye sati || 14 || 
 
 
 
 11.015a  setus tu dvididho jñeyaḥ kheyo bandhyas tathaiva ca | 
 11.015c  toyapravartanān kheyo bandhyaḥ syāt tannivartanāt || 15 || 
 
 
 11.016a  nāntareṇodakaṃ sasyaṃ naśyed abhyudakena tu | 
 11.016c  ya evānudake doṣaḥ sa evābhyudake smṛtaḥ || 16 || 
 
 
 11.017a  pūrvapravṛttam utsannam apṛṣṭvā svāminaṃ tu yaḥ | 
 11.017c  setuṃ pravartayet kaścin na sa tatphalabhāg bhavet || 17 || 
 
 
 11.018a  mṛte tu svāmini punas tadvaṃśye vāpi mānave | 
 11.018c  rājānam āmantrya tataḥ prakuryāt setukarma tat || 18 || 
 
 
 11.019a  ato 'nyathā kleśabhāk syān mṛgavyādhānudarśanāt | 
 11.019c  iṣavas tasya naśyanti yo viddham anuvidhyati || 19 || 
 
 
 11.020a  aśaktapretanaṣṭeṣu kṣetrikeṣv anivāritaḥ | 
 11.020c  kṣetraṃ ced vikṛṣet kaścid aśnuvīta sa tatphalam || 20 || 
 
 
 11.021a  vikṛṣyamāṇe kṣetre cet kṣetrikaḥ punar āvrajet | 
 11.021c  khilopacāraṃ tat sarvaṃ dattvā svakṣetram āpnuyāt || 21 || 
 
 
 11.022a  tadaṣṭabhāgāpacayād yāvat sapta gatāḥ samāḥ | 
 11.022c  samprāpte tv aṣṭame varṣe bhuktaṃ kṣetraṃ labheta saḥ || 22
                            || 
 
 
 
 11.023a  saṃvatsareṇārdhakhilaṃ khilaṃ tad vatsarais tribhiḥ | 
 11.023c  pañcavarṣāvasannaṃ tu syāt kṣetram aṭavīsamam || 23 || 
 
 
 11.024a  kṣetraṃ tripuruṣaṃ yat syād gṛhaṃ vā syāt kramāgatam | 
 11.024c  rājaprasādād anyatra na tadbhogaḥ paraṃ nayet || 24 || 
 
 
 11.025a  utkramya tu vṛtiṃ yatra sasyaghāto gavādibhiḥ | 
 11.025c  pālaḥ śāsyo bhavet tatra na cec chaktyā nivārayet || 25 || 
 
 
 11.026a  samūlasasyanāśe tu tatsvāmī samam āpnuyāt | 
 11.026c  vadhena pālo mucyeta daṇḍaṃ svāmini pātayet || 26 || 
 
 
 11.027a  gauḥ prasūtā daśāhāt ca mahokṣājāvikuñjarāḥ | 
 11.027c  nivāryās tu prayatnena teṣāṃ svāmī na daṇḍabhāk || 27 || 
 
 
 11.028a  māṣaṃ gāṃ dāpayed daṇḍaṃ dvau māṣau mahiṣīṃ tathā | 
 11.028c  ajāvike savatse tu daṇḍaḥ syād ardhamāṣakaḥ || 28 || 
 
 
 11.029a  adaṇḍyā hastino 'śvāś ca prajāpālā hi te smṛtāḥ | 
 11.029c  adaṇḍyā garbhiṇī gauś ca sūtikā cābhisāriṇī || 29 || 
 
 
 
 11.030a  proktas tu dvir niṣaṇṇānāṃ vasantyāṃ tu caturguṇam | 
 11.030c  pratyakṣacārakāṇāṃ tu cauradaṇḍaḥ smṛṭas tathā || 30 || 
 
 
 11.031a  yā naṣṭāḥ pāladoṣeṇa gāvaḥ kṣetraṃ samāśritāḥ | 
 11.031c  na tatra gomino daṇḍaḥ pālas taṃ daṇḍam arhati || 31 || 
 
 
 11.032a  rājagrāhagṛhīto vā vajrāśanihato 'pi vā | 
 11.032c  atha sarpeṇa daṣṭo vā giry agrāt patito 'pi vā || 32 || 
 
 
 11.033a  siṃhavyāghrahato vāpi vyādhibhiḥ caiva pātitaḥ | 
 11.033c  na tatra doṣaḥ pālasya na ca doṣo 'sti gominām || 33 || 
 
 
 11.034a  gobhis tu bhakṣitaṃ dhānyaṃ yo naraḥ pratimārgati | 
 11.034c  sāmantasya śado deyo dhānyaṃ yat tatra vāpitam | 
 11.034e  gavatraṃ gomine deyaṃ dhānyaṃ tatkarṣikasya tu || 34 || 
 
 
 11.035a  grāmopānte ca yat kṣetraṃ vivītānte mahāpathe | 
 11.035c  anāvṛte cet tannāśe na pālasya vyatikramaḥ || 35 || 
 
 
 
 11.036a  pathi kṣetre vṛtiḥ kāryā yām uṣṭro nāvalokayet | 
 11.036c  na laṅghayet paśur nāśvo na bhidyād yāṃ ca sūkaraḥ || 36 || 
 
 
 11.037a  gṛhaṃ kṣetraṃ ca vijñeyaṃ vāsahetuḥ kuṭumbinām | 
 11.037c  tasmāt tan nākṣiped rājā tad dhi mūlaṃ kuṭumbinām || 37 || 
 
 
 11.038a  vṛddhe janapade rājño dharmaḥ kośaś ca vardhate | 
 11.038c  hīyate hīyamāne ca vṛddhihetum ataḥ śrayet || 38 || 
 
 
 
 
                    Chapter 12
Strīpuṃsayogaḥ  (Relations between Men and Women) 
 L tr. 141-167 , cf.  J tr. 81-94 
 
 12.001a  vivāhādividhiḥ strīṇāṃ yatra puṃsāṃ ca kīrtyate | 
 12.001c  strīpuṃsayoganāmaitad vivādapadam ucyate || 1 || 
 
 
 12.002a  strīpuṃsayos tu sambandhād varaṇaṃ prāg vidhīyate | 
 12.002c  varaṇād grahaṇaṃ pāṇeḥ saṃskāro 'tha dvilakṣaṇaḥ || 2 || 
 
 
 12.003a  tayor aniyataṃ proktaṃ varaṇaṃ doṣadarśanāt | 
 12.003c  pāṇigrahaṇamantrābhyāṃ niyataṃ dāralakṣaṇam || 3 || 
 
 
 12.004a  brāhmaṇakṣatriyaviśāṃ śūdrāṇāṃ ca parigrahe | 
 12.004c  svajātyā śreyasī bhāryā svajātyaś ca patiḥ striyāḥ || 4 || 
 
 
 12.005a  brāhmaṇasyānulomyena striyo 'nyās tisra eva tu | 
 12.005c  śūdrāyāḥ prātilomyena tathānye patayas trayaḥ || 5 || 
 
 
 12.006a  dve bhārye kṣatriyasyānye vaiśyasyaikā prakīrtitā | 
 12.006c  vaiśyāyā dvau patī jñeyāv eko 'nyaḥ kṣatriyāpatiḥ || 6 || 
 
 
 12.007a  ā saptamāt pañcamād vā bandhubhyaḥ pitṛmātṛtāḥ | 
 12.007c  avivāhyāḥ sagotrāḥ syuḥ samānapravarās tathā || 7 || 
 
 
 
 12.008a  parīkṣyaḥ puruṣaḥ puṃstve nijair evāṅgalakṣaṇaiḥ | 
 12.008c  pumāṃś ced avikalpena sa kanyāṃ labdhum arhati || 8 || 
 
 
 12.009a  subaddhajatrujānvasthiḥ subaddhāṃsaśirodharaḥ | 
 12.009c  sthūlaghāṭas tanūrutvag avilagnagatisvaraḥ || 9 || 
 
 
 12.010a  viṭ cāsya plavate nāpsu hlādi mūtraṃ ca phenilam | 
 12.010c  pumān syāṃl lakṣaṇair etair viparītais tu paṇḍakaḥ || 10 || 
 
 
 12.011a  caturdaśavidhaḥ śāstre sa tu dṛṣṭo manīṣibhiḥ | 
 12.011c  cikitsyaś cācikitsyaś ca teṣām ukto vidhiḥ kramāt || 11 || 
 
 
 12.012a  nisargapaṇḍo vadhriś ca pakṣapaṇḍas tathaiva ca | 
 12.012c  abhiśāpād guro rogād devakrodhāt tathaiva ca || 12 || 
 
 
 12.013a  īrṣyāpaṇḍaś ca sevyaś ca vātaretā mukhebhagaḥ | 
 12.013c  ākṣipto moghabījaś ca śālīno 'nyapatis tathā || 13 || 
 
 
 12.014a  tatrādyāv apratīkarau pakṣākhyo māsam ācaret | 
 12.014c  anukramāt trayasyāsya kālaḥ saṃvatsaraḥ smṛtaḥ || 14 || 
 
 
 
 12.015a  īrṣyāpaṇḍādayo ye 'nye catvāraḥ samudāhṛtāḥ | 
 12.015c  santyaktavyāḥ patitavat kṣatayonyā api striyāḥ || 15 || 
 
 
 12.016a  ākṣiptamoghabījābhyām patyāv apratikarmaṇi | 
 12.016c  patir anyaḥ smṛto nāryā vatsaraṃ sampratīkṣya tu || 16 || 
 
 
 12.017a  śālīnasyāpi dhṛṣṭastrīsaṃyogād bhajyate dhvajaḥ | 
 12.017c  taṃ hīnavegam anyastrībālādyābhir upakramet || 17 || 
 
 
 12.018a  anyasyām yo manuṣyaḥ syād amanuṣyaḥ svayoṣiti | 
 12.018c  labheta sānyaṃ bhartāram etat kāryaṃ prajāpateḥ || 18 || 
 
 
 12.019a  apatyārthaṃ striyaḥ sṛṣṭāḥ strī kṣetraṃ bījinaḥ prajāḥ | 
 12.019c  kṣetraṃ bījavate deyaṃ nābījī kṣetram arhati || 19 || 
 
 
 12.020a  pitā dadyāt svayaṃ kanyām bhrātā vānumate pituḥ | 
 12.020c  mātāmaho mātulaś ca sakulyā bāndhavās tathā || 20 || 
 
 
 12.021a  mātābhāve tu sarveṣāṃ prakṛtau yadi vartate | 
 12.021c  tasyām aprakṛtisthāyāṃ dadyuḥ kanyāṃ svajātayaḥ || 21 || 
 
 
 
 12.022a  yadā tu naiva kaścit syāt kanyā rājānam āvrajet | 
 12.022c  anujñayā tasya varaṃ pratītya varayet svayam || 22 || 
 
 
 12.023a  savarṇam anurūpaṃ ca kularūpavayaḥśrutaiḥ | 
 12.023c  saha dharmaṃ caret tena putrāṃś cotpādayet tataḥ || 23 || 
 
 
 12.024a  pratigṛhya ca yaḥ kanyāṃ naro deśāntaraṃ vrajet | 
 12.024c  trīn ṛtūn samatikramya kanyānyaṃ varayed varam || 24 || 
 
 
 12.025a  kanyā nartum upekṣeta bāndhavebhyo nivedayet | 
 12.025c  te cen na dadyus tāṃ bhartre te syur bhrūṇahabhiḥ samāḥ || 25
                            || 
 
 
 12.026a  yāvantaś ca rtavas tasyāḥ samatītā patiṃ vinā | 
 12.026c  tāvatyo bhrūṇahatyāḥ syus tasya yo na dadāti tām || 26 || 
 
 
 12.027a  ato 'pravṛtte rajasi kanyāṃ dadyāt pitā sakṛt | 
 12.027c  mahad enaḥ spṛśed enam anyathaiṣa vidhiḥ satām || 27 || 
 
 
 12.028a  sakṛd aṃśo nipatati sakṛt kanyā pradīyate | 
 12.028c  sakṛd āha dadānīti trīṇy etāni sakṛt sakṛt || 28 || 
 
 
 12.029a  brāhmādiṣu vivāheṣu pañcasv eṣu vidhiḥ smṛtaḥ | 
 12.029c  guṇāpekṣaṃ bhaved dānam āsurādiṣu ca triṣu || 29 || 
 
 
 
 12.030a  kanyāyām prāptaśulkāyāṃ jyāyāṃś ced vara āvrajet | 
 12.030c  dharmārthakāmasaṃyuktaṃ vācyaṃ tatrānṛtaṃ bhavet || 30 || 
 
 
 12.031a  nāduṣṭāṃ dūṣayet kanyāṃ nāduṣṭaṃ dūṣayed varam | 
 12.031c  doṣe tu sati nāgaḥ syād anyonyaṃ tyajatos tayoḥ || 31 || 
 
 
 12.032a  dattvā nyāyena yaḥ kanyāṃ varāya na dadāti tām | 
 12.032c  aduṣṭaś ced varo rājñā sa daṇḍyas tatra coravat || 32 || 
 
 
 12.033a  yas tu doṣavatīṃ kanyām anākhyāya prayacchati | 
 12.033c  tasya kuryān nṛpo daṇḍaṃ pūrvasāhasacoditam || 33 || 
 
 
 12.034a  akanyeti tu yaḥ kanyāṃ brūyād dveṣeṇa mānavaḥ | 
 12.034c  sa śataṃ prāpnuyād daṇḍaṃ tasyā doṣam adarśayan || 34 || 
 
 
 12.035a  pratigṛhya tu yaḥ kanyām aduṣṭām utsṛjed varaḥ | 
 12.035c  vineyaḥ so 'py akāmo 'pi kanyāṃ tām eva codvahet || 35 || 
 
 
 12.036a  dīrghakutsitarogārtā vyaṅgā saṃsṛṣṭamaithunā | 
 12.036c  dhṛṣṭānyagatabhāvā ca kanyādoṣāḥ prakīrtitāḥ || 36 || 
 
 
 12.037a  unmattaḥ patitaḥ klībo durbhagas tyaktabāndhavaḥ | 
 12.037c  kanyādoṣau ca yau pūrvau eṣa doṣagaṇo vare || 37 || 
 
 
 12.038a  aṣṭau vivāhā varṇānāṃ saṃskārārthaṃ prakīrtitāḥ | 
 12.038c  brāhmas tu prathamas teṣāṃ prājāpatyas tathaiva ca || 38 || 
 
 
 
 12.039a  ārṣaś caivātha daivaś ca gāndharvaś cāsuras tathā | 
 12.039c  rākṣaso 'nantaras tasmāt paiśācas tv aṣṭamaḥ smṛtaḥ || 39
                            || 
 
 
 12.040a  satkṛtyāhūya kanyāṃ tu brāhme dadyād tv alaṅkṛtām | 
 12.040c  saha dharmaṃ carety uktvā prājāpatyo vidhīyate || 40 || 
 
 
 12.041a  vastragomithune dattvā vivāhas tv ārṣa ucyate | 
 12.041c  antarvedyāṃ tu daivaḥ syād ṛtvije karma kurvate || 41 || 
 
 
 12.042a  icchantīm icchate prāhur gāndharvo nāma pañcamam | 
 12.042c  vivāhas tv āsuro jñeyaḥ śulkasaṃvyavahārataḥ || 42 || 
 
 
 12.043a  prasahya haraṇād ukto vivāho rākṣasas tathā | 
 12.043c  suptamattopagamanāt paiśācas tv aṣṭamo 'dhamaḥ || 43 || 
 
 
 12.044a  eṣāṃ tu dharmyās catvāro brāhmādyāḥ samudāhṛtāḥ | 
 12.044c  sādhāraṇaḥ syād gāndharvas trayo 'dharmyās tv ataḥ pare || 44
                            || 
 
 
 12.045a  parapūrvāḥ striyas tv anyāḥ sapta proktā yathākramam | 
 12.045c  punarbhūs trividhā tāsāṃ svairiṇī tu caturvidhā || 45 || 
 
 
 12.046a  kanyaivākṣatayonir yā pāṇigrahaṇadūṣitā | 
 12.046c  punarbhūḥ prathamā soktā punaḥ saṃskāram arhati || 46 || 
 
 
 12.047a  kaumāraṃ patim utsṛjya yānyaṃ puruṣam āśritā | 
 12.047c  punaḥ patyur gṛham yāyāt sā dvitīyā prakīrtitā || 47 || 
 
 
 
 12.048a  asatsu devareṣu strī bāndhavair yā pradīyate | 
 12.048c  savarṇāyāsapiṇḍāya sā tṛtīyā prakīrtitā || 48 || 
 
 
 12.049a  strī prasūtāprasūtā vā patyāv eva tu jīvati | 
 12.049c  kāmāt samāśrayed anyaṃ prathamā svairiṇī tu sā || 49 || 
 
 
 12.050a  mṛte bhartari yā prāptān devarān apy apāsya tu | 
 12.050c  upagacchet paraṃ kāmāt sā dvitīyā prakīrtitā || 50 || 
 
 
 12.051a  prāptā deśād dhanakrītā kṣutpipāsāturā ca yā | 
 12.051c  tavāham ity upagatā sā tṛtīyā prakīrtitā || 51 || 
 
 
 12.052a  deśadharmān apekṣya strī gurubhir yā pradīyate | 
 12.052c  utpannasāhasānyasmai sāntyā vai svairiṇī smṛtā || 52 || 
 
 
 12.053a  punarbhuvāṃ eṣa vidhiḥ svairiṇīnāṃ ca kīrtitaḥ | 
 12.053c  pūrvā pūrvājaghanyāsāṃ śreyasī tūttarottarā || 53 || 
 
 
 12.054a  apatyam utpādayitus tāsāṃ yā śulkato hṛtā | 
 12.054c  aśulkopanatāyāṃ tu kṣetrikasyaiva tat phalam || 54 || 
 
 
 12.055a  kṣetrikasya yad ajñātaṃ kṣetre bījaṃ pradīyate | 
 12.055c  na tatra bījino bhāgaḥ kṣetrikasyaiva tad bhavet || 55 || 
 
 
 
 12.056a  oghavātāhṛtaṃ bījaṃ kṣetre yasya prarohati | 
 12.056c  phalabhug yasya tat kṣetraṃ na bījī phalabhāg bhavet || 56
                            || 
 
 
 12.057a  mahokṣo janayed vatsān yasya goṣu vraje caran | 
 12.057c  tasya te yasya tā gāvo moghaṃ syanditam ārṣabham || 57 || 
 
 
 12.058a  kṣetrikānumataṃ bījaṃ yasya kṣetre pramucyate | 
 12.058c  tadapatyaṃ dvayor eva bījikṣetrikayor matam || 58 || 
 
 
 12.059a  narte kṣetraṃ bhavet sasyaṃ na ca bījaṃ vināsti tat | 
 12.059c  ato 'patyaṃ dvayor iṣṭaṃ pitur mātuś ca dharmataḥ || 59 || 
 
 
 12.060a  nāthavatyā paragṛhe saṃyuktasya striyā saha | 
 12.060c  dṛṣṭaṃ saṅgrahaṇaṃ tajjñair nāgatāyāḥ svayaṃ gṛhe || 60 || 
 
 
 12.061a  praduṣṭatyaktadārasya klībasya kṣamakasya ca | 
 12.061c  svecchayopeyuṣo dārān na doṣaḥ sāhaso bhavet || 61 || 
 
 
 12.062a  parastriyā sahākāle 'deśe vā bhavato mithaḥ | 
 12.062c  sthānasambhāṣaṇāmodās trayaḥ saṅgrahaṇakramāḥ || 62 || 
 
 
 
 12.063a  nadīnāṃ saṅgame tīrtheṣv ārāmeṣu vaneṣu ca | 
 12.063c  strī pumāṃś ca sameyātāṃ grāhyaṃ saṅgrahaṇaṃ bhavet || 63
                            || 
 
 
 12.064a  dūtīprasthāpanaiś caiva lekhāsampreṣaṇair api | 
 12.064c  anyair api vyabhicāraiḥ sarvaṃ saṅgrahaṇaṃ smṛtam || 64 || 
 
 
 12.065a  striyaṃ spṛśed adeśe yaḥ spṛṣṭo vā marśayet tathā | 
 12.065c  parasparasyānumate tac ca saṅgrahaṇaṃ bhavet || 65 || 
 
 
 12.066a  bhakṣair vā yadi vā bhojyair vastrair mālyais tathaiva ca | 
 12.066c  sampreṣyamānair gandhaiś ca sarvaṃ saṅgrahaṇaṃ smṛtam || 66
                            || 
 
 
 12.067a  darpād vā yadi vā mohāc chlāghayā vā svayaṃ vadet | 
 12.067c  mameyaṃ bhuktapūrveti sarvaṃ saṅgrahaṇaṃ smṛtam || 67 || 
 
 
 12.068a  pāṇau yaś ca nigṛhṇīyad veṇyāṃ vastrāntare 'pi vā | 
 12.068c  tiṣṭha tiṣṭheti vā bruyāt sarvaṃ saṅgrahaṇaṃ smṛtam || 68
                            || 
 
 
 
 12.069a  svajātyatikrame puṃsāṃ uktam uttamasāhasam | 
 12.069c  viparyaye madhyamas tu prātilome pramāpaṇam || 69 || 
 
 
 12.070a  kanyāyām asakāmāyāṃ dvyāṅgulasyāvakartanam | 
 12.070c  uttamāyāṃ vadhas tv eva sarvasvaharaṇaṃ tathā || 70 || 
 
 
 12.071a  sakāmāyāṃ tu kanyāyāṃ savarṇe nāsty atikramaḥ | 
 12.071c  kintv alaṅkṛtya satkṛtya sa evaināṃ samudvahet || 71 || 
 
 
 12.072a  mātā mātṛṣvasā śvaśrūr mātulānī pitṛṣvasā | 
 12.072c  pitṛvyasakhiśiṣyastrī bhaginī tatsakhī snuṣā || 72 || 
 
 
 12.073a  duhitācāryabhāryā ca sagotrā śaraṇāgatā | 
 12.073c  rājñī pravrajitā dhātrī sādhvī varṇottamā ca yā || 73 || 
 
 
 12.074a  āsām anyatamāṃ gatvā gurutalpaga ucyate | 
 12.074c  śiśnasyotkartanaṃ daṇḍo nānyas tatra vidhīyate || 74 || 
 
 
 12.075a  paśuyonyām atikrāman vineyaḥ sa damaṃ śatam | 
 12.075c  madhyamaṃ sāhasaṃ goṣu tad evāntyāvasāyiṣu || 75 || 
 
 
 12.076a  agamyāgāminaḥ śāsti daṇḍo rājñā pracoditaḥ | 
 12.076c  prāyaścittavidhāv atra prāyaścittaṃ viśodhanam || 76 || 
 
 
 12.077a  svairiṇy abrāhmaṇī veśyā dāsī niṣkāsinī ca yā | 
 12.077c  gamyāḥ syur ānulomyena striyo na pratilomataḥ || 77 || 
 
 
 
 12.078a  āsv eva tu bhujiṣyāsu doṣaḥ syāt paradāravat | 
 12.078c  gamyā api hi nopeyās tāś ced anyaparigrahāḥ || 78 || 
 
 
 12.079a  anutpannaprajāyās tu patiḥ preyād yadi striyāḥ | 
 12.079c  niyuktā gurubhir gacched devaraṃ putrakāmyayā || 79 || 
 
 
 12.080a  sa ca tāṃ pratipadyeta tathaivā putrajanmataḥ | 
 12.080c  putre jāte nivarteta viplavaḥ syād ato 'nyathā || 80 || 
 
 
 12.081a  ghṛtenābhyajya gātrāṇi tailenāvikṛtena vā | 
 12.081c  mukhān mukhaṃ pariharan gātrair gātrāṇy asaṃspṛśan || 81 || 
 
 
 12.082a  striyaṃ putravatīṃ vandhyāṃ nīrajaskām anicchantīm | 
 12.082c  na gacched garbhiṇīṃ nindyām aniyuktāṃ ca bandhubhiḥ || 82
                            || 
 
 
 12.083a  aniyuktā tu yā nārī devarāj janayet sutam | 
 12.083c  jārajātam arikthīyaṃ tam āhur dharmavādinaḥ || 83 || 
 
 
 12.084a  tathāniyukto bhāryāyāṃ yavīyāñ jyāyaso vrajet | 
 12.084c  yavīyaso vā yo jyāyān ubhau tau gurutalpagau || 84 || 
 
 
 12.085a  kule tadavaśeṣe tu santānārthaṃ na kāmataḥ | 
 12.085c  niyukto gurubhir gacched bhrātṛbhāryāṃ yavīyasaḥ || 85 || 
 
 
 
 12.086a  avidyamāne tu gurau rājño vācyaḥ kulakṣayaḥ | 
 12.086c  tatas tadvacanād gacched anuśiṣya striyā saha || 86 || 
 
 
 12.087a  pūrvoktenaiva vidhinā snātāṃ puṃsavane śuciḥ | 
 12.087c  sakṛd ā garbhādhānād vā kṛte garbhe snuṣaiva sā || 87 || 
 
 
 12.088a  ato 'nyathā vartamānaḥ pumān strī vāpi kāmataḥ | 
 12.088c  vineyau subhṛśaṃ rājñā kilbiṣī syād anigrahāt || 88 || 
 
 
 12.089a  īrṣyāsūyasamutthe tu saṃrambhe rāgahetuke | 
 12.089c  dampatī vivadeyātāṃ na jñātiṣu na rājani || 89 || 
 
 
 12.090a  anyonyaṃ tyajator nāgaḥ syād anyonyaviruddhayoḥ | 
 12.090c  strīpuṃsayor nigūḍhāyā vyabhicārād ṛte striyāḥ || 90 || 
 
 
 12.091a  vyabhicāre striyā mauṇḍyam adhaḥśayanam eva ca | 
 12.091c  kadannaṃ vā kuvāsaś ca karma cāvaskaroñjhanam || 91 || 
 
 
 12.092a  strīdhanabhraṣṭasarvasvāṃ garbhavisraṃsinīṃ tathā | 
 12.092c  bhartuś ca vadham icchantīṃ striyaṃ nirvāsayed gṛhāt || 92
                            || 
 
 
 
 12.093a  anarthaśīlāṃ satataṃ tathaivāpriyavādinīm | 
 12.093c  pūrvāśinīṃ ca yā bhartuḥ striyaṃ nirvāsayed budhaḥ || 93 || 
 
 
 12.094a  vandhyāṃ strījananīṃ nindyāṃ pratikulāṃ ca sarvadā | 
 12.094c  kāmato nābhinandeta kurvann evaṃ sa doṣabhāk || 94 || 
 
 
 12.095a  anukūlām avāgduṣṭāṃ dakṣāṃ sādhvīṃ prajāvatīm | 
 12.095c  tyajan bhāryām avasthāpyo rājñā daṇḍena bhūyasā || 95 || 
 
 
 12.096a  ajñātadoṣeṇoḍhā yā nirgatā nānyam āśritā | 
 12.096c  bandhubhiḥ sā niyoktavyā nirbandhuḥ svayam āśrayet || 96 || 
 
 
 12.097a  naṣṭe mṛte pravrajite klībe ca patite patau | 
 12.097c  pañcasv āpatsu nārīṇāṃ patir anyo vidhīyate || 97 || 
 
 
 12.098a  aṣṭau varṣāṇy udīkṣeta brāhmaṇī proṣitaṃ patim | 
 12.098c  aprasūtā tu catvāri parato 'nyaṃ samāśrayet || 98 || 
 
 
 12.099a  kṣatriyā ṣaṭ samās tiṣṭhed aprasūtā samātrayam | 
 12.099c  vaiśyā prasūtā catvāri dve same tv itarā vaset || 99 || 
 
 
 12.100a  na śūdrāyāḥ smṛtaḥ kālo na ca dharmavyatikramaḥ | 
 12.100c  viśeṣato 'prasūtāyāḥ saṃvatsaraparā sthitiḥ || 100 || 
 
 
 12.101a  apravṛttau smṛtaḥ dharma eṣa proṣitayoṣitām | 
 12.101c  jīvati śrūyamāṇe tu syād eṣa dviguṇo vidhiḥ || 101 || 
 
 
 
 12.102a  prajāpravṛttau bhūtānāṃ sṛṣṭir eṣā prajāpateḥ | 
 12.102c  ato 'nyagamane strīṇām evaṃ doṣo na vidyate || 102 || 
 
 
 12.103a  ānulomyena varṇānāṃ yaj janma sa vidhiḥ smṛtaḥ | 
 12.103c  prātilomyena yaj janma sa jñeyo varṇasaṅkaraḥ || 103 || 
 
 
 12.104a  anantaraḥ smṛtaḥ putraḥ putra ekāntaras tathā | 
 12.104c  dvyantaraś cānulomyena tathaiva pratilomataḥ || 104 || 
 
 
 12.105a  ugraḥ pāraśavaś caiva niṣādaś cānulomataḥ | 
 12.105c  uttamebhyas trayas tribhyaḥ śūdrāputrāḥ prakīrtitāḥ || 105
                            || 
 
 
 12.106a  brāhmaṇyā api cāṇḍālasūtavaidehakā api | 
 12.106c  aparebhyas trayas tribhyā vijñeyaḥ pratilomataḥ || 106 || 
 
 
 12.107a  ambaṣṭho māgadhaś caiva kṣattā ca kṣatriyāsutāḥ | 
 12.107c  ānulomyena tatraiko dvau jñeyau pratilomataḥ || 107 || 
 
 
 12.108a  vaiśyāputrās tu dauṣṣantayavanāyogavā api | 
 12.108c  prātilomyena yatraiko dvau jñeyau cānulomajau || 108 || 
 
 
 12.109a  sūtādyāḥ pratilomās tu ye jātipratilomajāḥ | 
 12.109c  te saṅkarāḥ śvapākādyās teṣāṃ triḥ saptako gaṇaḥ || 109 || 
 
 
 12.110a  savarṇo brāhmaṇīputraḥ kṣatriyāyām anantaraḥ | 
 12.110c  ambaṣṭhograu tathā putrāv evaṃ kṣatriyavaiśyayoḥ || 110 || 
 
 
 
 12.111a  ekāntaras tu dauṣṣanto vaiśyāyāṃ brāhmaṇāt sutaḥ | 
 12.111c  śūdrāyāṃ kṣatriyāt tadvan niṣādo nāma jāyate || 111 || 
 
 
 12.112a  śūdrā pāraśavaṃ sūte brāhmaṇād uttaraṃ sutam | 
 12.112c  ānulomyena varṇānāṃ putrā hy ete prakīrtitāḥ || 112 || 
 
 
 12.113a  sūtaś ca māgadhaś caiva putrāv āyogavas tathā | 
 12.113c  prātilomyena varṇānāṃ tadvad ete 'py anantarāḥ || 113 || 
 
 
 12.114a  anantaraḥ smṛtaḥ sūto brāhmaṇyāṃ kṣatriyāt sutaḥ | 
 12.114c  māgadhāyogavau tadvad dvī putrau vaiśyaśūdrayoḥ || 114 || 
 
 
 12.115a  brāhmaṇy ekāntaraṃ vaiśyāt sūte vaidehakaṃ sutam | 
 12.115c  kṣattāraṃ kṣatriyā śūdrāt putram ekāntaraṃ tathā || 115 || 
 
 
 12.116a  dvyantaraḥ prātilomyena pāpiṣṭhaḥ sati saṅkare | 
 12.116c  cāṇḍālo jāyate śūdrād brāhmaṇī yatra muhyati || 116 || 
 
 
 12.117a  rājñā parīkṣyaṃ na yathā jāyate varṇasaṅkaraḥ | 
 12.117c  tasmād rājñā viśeṣeṇa trayī rakṣyā tu saṅkarāt || 117 || 
 
 
 
 
                    Chapter 13
Dāyabhāgaḥ  (Partition of Inheritance) 
 L tr. 168-180 , cf.  J tr. 94-101 
 
 13.001a  vibhāgo 'rthasya pitryasya putrair yatra prakalpyate | 
 13.001c  dāyabhāga iti proktaṃ tad vivādapadaṃ budhaiḥ || 1 || 
 
 
 13.002a  pitary ūrdhvaṃ mṛte putrā vibhajeyur dhanaṃ pituḥ | 
 13.002c  mātur duhitaro 'bhāve duhitÏṛṇāṃ tadanvayaḥ || 2 || 
 
 
 13.003a  mātur nivṛtte rajasi prattāsu bhaginīṣu ca | 
 13.003c  niraṣṭe vāpy amaraṇe pitary uparataspṛhe || 3 || 
 
 
 13.004a  pitaiva vā svayaṃ putrān vibhajed vayasi sthitaḥ | 
 13.004c  jyeṣṭhaṃ śreṣṭhavibhāgena yathā vāsya matir bhavet || 4 || 
 
 
 13.005a  bibhṛyād vecchataḥ sarvāñ jyeṣṭho bhrātā yathā pitā | 
 13.005c  bhrātā śaktaḥ kaniṣṭho vā śaktyapekṣaḥ kule kriyā || 5 || 
 
 
 13.006a  śauryabhāryādhane hitvā yac ca vidyādhanaṃ bhavet | 
 13.006c  trīṇy etāny avibhājyāni prasādo yaś ca paitṛkaḥ || 6 || 
 
 
 
 13.007a  mātrā ca svadhanaṃ dattaṃ yasmai syāt prītipūrvakam | 
 13.007c  tasyāpy eṣa vidhir dṛṣṭo mātāpīṣṭe yathā pitā || 7 || 
 
 
 13.008a  adhyagnyadhyāvahanikaṃ bhartṛdāyas tathaiva ca | 
 13.008c  bhrātṛmātṛpitṛbhyaś ca ṣaḍvidhaṃ strīdhanaṃ smṛtam || 8 || 
 
 
 13.009a  strīdhanaṃ tadapatyānāṃ bhartṛgāmy aprajāsu ca | 
 13.009c  brāhmādiṣu catuḥṣv āhuḥ pitṛgāmītareṣu tu || 9 || 
 
 
 13.010a  kuṭumbaṃ bibhṛyād bhrātur yo vidyām adhigacchataḥ | 
 13.010c  bhāgaṃ vidyādhanāt tasmāt sa labhetāśruto 'pi san || 10 || 
 
 
 13.011a  vaidyo 'vaidyāya nākāmo dadyād aṃśaṃ svato dhanāt | 
 13.011c  pitṛdravyaṃ tad āśritya na cet tena tad āhṛtam || 11 || 
 
 
 13.012a  dvāv āṃśau pratipadyeta vibhajann ātmanaḥ pitā | 
 13.012c  samāṃśabhāginī mātā putrāṇāṃ syān mṛte patau || 12 || 
 
 
 13.013a  jyeṣṭhāyāṃśo 'dhiko deyaḥ jyeṣṭhāya tu varaḥ smṛtaḥ | 
 13.013c  samāṃśabhājaḥ śeṣāḥ syur aprattā bhaginī tathā || 13 || 
 
 
 13.014a  kṣetrajeṣv api putreṣu tadvaj jāteṣu dharmataḥ | 
 13.014c  varṇāvareṣv aṃśahānir ūḍhājāteṣv anukramāt || 14 || 
 
 
 
 13.015a  pitraiva tu vibhaktā ye hīnādhikasamair dhanaiḥ | 
 13.015c  teṣāṃ sa eva dharmaḥ syāt sarvasya hi pitā prabhuḥ || 15 || 
 
 
 13.016a  kānīnaś ca sahoḍhaś ca gūḍhāyāṃ yaś ca jāyate | 
 13.016c  teṣāṃ voḍhāpitā jñeyas te ca bhāgaharāḥ smṛtāḥ || 16 || 
 
 
 13.017a  ajñātapitṛko yaś ca kānīno 'nūḍhamātṛkaḥ | 
 13.017c  mātāmahāya dadyāt sa piṇḍaṃ rikthaṃ hareta ca || 17 || 
 
 
 13.018a  jātā ye tv aniyuktāyām ekena bahubhis tathā | 
 13.018c  arikthabhājas te sarve bījinām eva te sutāḥ || 18 || 
 
 
 13.019a  dadyus te bījine piṇḍaṃ mātā cec chulkato hṛtā | 
 13.019c  aśulkopagatāyāṃ tu piṇḍadā voḍhur eva te || 19 || 
 
 
 13.020a  pitṛdviṭ patitaḥ paṇḍo yaś ca syād aupapātikaḥ | 
 13.020c  aurasā api naite 'ṃśaṃ labheran kṣetrajāḥ kutaḥ || 20 || 
 
 
 13.021a  dīrghatīvrāmayagrastā jaḍonmattāndhapaṅgavaḥ | 
 13.021c  bhartavyāḥ syuḥ kule caite tatputrās tv aṃśabhāginaḥ || 21
                            || 
 
 
 13.022a  dvirāmuṣyāyaṇā dadyur dvābhyāṃ piṇḍodake pṛthak | 
 13.022c  rikthād ardhāṃśam ādadyur bījikṣetrikayos tathā || 22 || 
 
 
 
 13.023a  saṃsṛṣṭināṃ tu yo bhāgas teṣām eva sa iṣyate | 
 13.023c  ato 'nyathāṃśabhājo hi nirbījiṣv itarān iyāt || 23 || 
 
 
 13.024a  bhrātÏṛṇām aprajaḥ preyāt kaścic cet pravrajet tu vā | 
 13.024c  vibhajeyur dhanaṃ tasya śeṣās tu strīdhanaṃ vinā || 24 || 
 
 
 13.025a  bharaṇam cāsya kurvīran strīṇām ā jīvitakṣayāt | 
 13.025c  rakṣanti śayyāṃ bhartuś ced ācchindyur itarāsu tu || 25 || 
 
 
 13.026a  syād yasya duhitā tasyāḥ pitraṃśo bharaṇe mataḥ | 
 13.026c  ā saṃskārād bhajed enāṃ parato bibhṛyāt patiḥ || 26 || 
 
 
 13.027a  mṛte bhartary aputrāyāḥ patipakṣaḥ prabhuḥ striyāḥ | 
 13.027c  viniyogātmarakṣāsu bharaṇe ca sa īśvaraḥ || 27 || 
 
 
 13.028a  parikṣīṇe patikule nirmaṇuṣye nirāśraye | 
 13.028c  tatsapiṇḍeṣu vāsatsu pitṛpakṣaḥ prabhuḥ striyāḥ || 28 || 
 
 
 13.029a  pakṣadvayāvasāne tu rājā bhartā smṛtaḥ striyāḥ | 
 13.029c  sa tasyā bharaṇaṃ kuryān nigṛhṇīyāt pathaś cyutām || 29 || 
 
 
 13.030a  svātantryād vipraṇaśyanti kule jātā api striyaḥ | 
 13.030c  asvātantryam atas tāsāṃ prajāpatir akalpayat || 30 || 
 
 
 13.031a  pitā rakṣati kaumāre bhartā rakṣati yauvane | 
 13.031c  putrā rakṣanti vaidhavye na strī svātantryam arhati || 31
                            || 
 
 
 
 13.032a  yac chiṣṭaṃ pitṛdāyebhyo dattva rṇaṃ paitṛkaṃ ca yat | 
 13.032c  bhrātṛbhis tad vibhaktavyam ṛṇī na syād yathā pitā || 32 || 
 
 
 13.033a  yeṣāṃ ca na kṛtāḥ pitrā saṃskāravidhayaḥ kramāt | 
 13.033c  kartavyā bhrātṛbhis teṣāṃ paitṛkād eva te dhanāt || 33 || 
 
 
 13.034a  avidyamāne pitrye 'rthe svāṃśād uddhṛtya vā punaḥ | 
 13.034c  avaśyakāryāḥ saṃskārā bhrātÏṛṇāṃ pūrvasaṃskṛtaiḥ || 34 || 
 
 
 13.035a  kuṭumbārtheṣu codyuktas tatkāryaṃ kurute ca yaḥ | 
 13.035c  sa bhrātṛbhir bṛṃhaṇīyo grāsāchādanavāhanaiḥ || 35 || 
 
 
 13.036a  vibhāgadharmasandehe dāyādānāṃ vinirṇaye | 
 13.036c  jñātibhir bhāgalekhyaiś ca pṛthakkāryapravartanāt || 36 || 
 
 
 13.037a  bhrātÏṛṇām avibhaktānām eko dharmaḥ pravartate | 
 13.037c  vibhāge sati dharmo 'pi bhaved eṣāṃ pṛthak pṛthak || 37 || 
 
 
 13.038a  dānagrahaṇapaśvannagṛhakṣetraparigrahāḥ | 
 13.038c  vibhaktānāṃ pṛthag jñeyāḥ pākadharmāgamavyayāḥ || 38 || 
 
 
 13.039a  sākṣitvaṃ prātibhāvyaṃ ca dānaṃ grahaṇam eva ca | 
 13.039c  vibhaktā bhrātaraḥ kūryur nāvibhaktā parasparam || 39 || 
 
 
 
 13.040a  yeṣām etāḥ kriyā loke pravartante svarikthinām | 
 13.040c  vibhaktān avagaccheyur lekhyam apy antareṇa tān || 40 || 
 
 
 13.041a  yady ekajātā bahavaḥ pṛthagdharmāḥ pṛthakkriyāḥ | 
 13.041c  pṛthakkarmaguṇopetā na te kṛtyeṣu sammatāḥ || 41 || 
 
 
 13.042a  svān bhāgān yadi dadyus te vikrīṇīrann athāpi vā | 
 13.042c  kuryur yatheṣṭaṃ tat sarvam īśante svadhanasya te || 42 || 
 
 
 13.043a  aurasaḥ kṣetrajaś caiva putrikāputra eva ca | 
 13.043c  kānīnaś ca sahoḍhaś ca gūḍhotpannas tathaiva ca || 43 || 
 
 
 13.044a  paunarbhavo 'paviddhaś ca labdhaḥ krītaḥ kṛtas tathā | 
 13.044c  svayaṃ copagataḥ putrā dvādaśaita udāhṛtāḥ || 44 || 
 
 
 13.045a  teṣāṃ ṣaḍ bandhudāyādāḥ ṣaḍ adāyādabāndhavāḥ | 
 13.045c  pūrvaḥ pūrvaḥ smṛtaḥ śreyāj jaghanyo yo ya uttaraḥ || 45 || 
 
 
 13.046a  kramād dhy ete prapadyeran mṛte pitari taddhanam | 
 13.046c  jyāyaso jyāyaso 'bhāve jaghanyas tad avāpnuyāt || 46 || 
 
 
 
 13.047a  putrābhāve tu duhitā tulyasantānadarśanāt | 
 13.047c  putraś ca duhitā coktau pituḥ santānakārakau || 47 || 
 
 
 13.048a  abhāve tu duhitṝṇāṃ sakulyā bāndhavās tataḥ | 
 13.048c  tataḥ sajātyāḥ sarveṣām abhāve rājagāmi tat || 48 || 
 
 
 13.049a  anyatra brāhmaṇāt kintu rājā dharmaparāyaṇaḥ | 
 13.049c  sa strīṇāṃ jīvanaṃ dadyād eṣa dāyavidhiḥ smṛtaḥ || 49 || 
 
 
 
 
                    Chapter 14
Sāhasam  (Violent Acts) 
 L tr. 181-185 , cf.  J tr. 101-104 
 
 14.001a  sahasā kriyate karma yatkiñcid baladarpitaiḥ | 
 14.001c  tat sāhasam iti proktaṃ saho balam ihocyate || 1 || 
 
 
 14.002a  tat punas trividhaṃ jñeyaṃ prathamaṃ madhyamaṃ tathā | 
 14.002c  uttamaṃ ceti śāstreṣu tasyoktaṃ lakṣaṇaṃ pṛthak || 2 || 
 
 
 14.003a  phalamūlodakādīnāṃ kṣetropakaraṇasya ca | 
 14.003c  bhaṅgākṣepopamardādyaiḥ prathamaṃ sāhasaṃ smṛtam || 3 || 
 
 
 14.004a  vāsaḥpaśvannapānānām gṛhopakaraṇasya ca | 
 14.004c  etenaiva prakāreṇa madhyamaṃ sāhasaṃ smṛtam || 4 || 
 
 
 14.005a  vyāpādo viṣaśastrād yaiḥ paradārapradharṣaṇam | 
 14.005c  prāṇoparodhi yac cānyad uktam uttamasāhasam || 5 || 
 
 
 14.006a  tasya daṇḍaḥ kriyāpekṣaḥ prathamasya śatāvaraḥ | 
 14.006c  madhyamasya tu śāstrajñair jñeyaḥ pañcaśatāvaraḥ || 6 || 
 
 
 14.007a  vadhaḥ sarvasvaharaṇaṃ purān nirvāsanāṅkane | 
 14.007c  tadaṅgaccheda ity ukto daṇḍa uttamasāhase || 7 || 
 
 
 
 14.008a  aviśeṣeṇa sarveṣām eṣa daṇḍavidhiḥ smṛtaḥ | 
 14.008c  vadhād ṛte brāhmaṇasya na vadhaṃ brāhmaṇo 'rhati || 8 || 
 
 
 14.009a  śiraso muṇḍanaṃ daṇḍas tasya nirvāsanaṃ purāt | 
 14.009c  lalāṭe cābhiśastāṅkaḥ prayāṇaṃ gardabhena ca || 9 || 
 
 
 14.010a  syātāṃ saṃvyavahāryau tau dhṛtadaṇḍau tu pūrvayoḥ | 
 14.010c  dhṛtadaṇḍo 'py asambhojyo jñeya uttamasāhase || 10 || 
 
 
 14.011a  tasyaiva bhedaḥ steyaṃ syād viśeṣas tatra cocyate | 
 14.011c  atisāhasam ākramya steyam āhuś chalena tu || 11 || 
 
 
 14.012a  tad api trividhaṃ proktaṃ dravyāpekṣaṃ manīṣibhiḥ | 
 14.012c  kṣudramadhyottamānāṃ tu dravyāṇām apakarṣaṇāt || 12 || 
 
 
 14.013a  mṛdbhāṇḍāsanakhaṭvāsthidārucarmatṛṇādi yat | 
 14.013c  śamīdhānyamudgādīni kṣudradravyam udāhṛtam || 13 || 
 
 
 14.014a  vāsaḥ kauśeyavarjaṃ ca govarjaṃ paśavas tathā | 
 14.014c  hiraṇyavarjaṃ lohaṃ ca madhyaṃ vrīhiyavā api || 14 || 
 
 
 14.015a  hiraṇyaratnakauśeyastrīpuṅgogajavājinaḥ | 
 14.015c  devabrāhmaṇarājñāṃ ca dravyaṃ vijñeyam uttamam || 15 || 
 
 
 
 14.016a  upāyair vividhair eṣāṃ chalayitvāpakarṣaṇam | 
 14.016c  suptapramattamattebhyaḥ steyam āhur manīṣiṇaḥ || 16 || 
 
 
 14.017a  sahoḍhagrahaṇāt steyaṃ hoḍhe 'saty upabhogataḥ | 
 14.017c  śaṅkā tv asajjanaikārthyād anāyavyayatas tathā || 17 || 
 
 
 14.018a  bhaktāvakāśadātāraḥ stenānāṃ ye prasarpatām | 
 14.018c  śaktāś ca ya upekṣante te 'pi taddoṣabhāginaḥ || 18 || 
 
 
 14.019a  utkrośatāṃ janānāṃ ca hriyamāṇe dhane 'pi ca | 
 14.019c  śrutvā ye nābhidhāvanti te 'pi taddoṣabhāginaḥ || 19 || 
 
 
 14.020a  sāhaseṣu ya evoktas triṣu daṇḍo manīṣibhiḥ | 
 14.020c  sa eva daṇḍaḥ steye 'pi dravyeṣu triṣv anukramāt || 20 || 
 
 
 14.021a  gavādiṣu praṇaṣṭeṣu dravyeṣv apahṛteṣu vā | 
 14.021c  padenānveṣaṇaṃ kuryur ā mūlāt tadvido janāḥ || 21 || 
 
 
 14.022a  grāme vraje vivīte vā yatra sannipatet padam | 
 14.022c  voḍhavyaṃ tad bhavet tena na cet so 'nyatra tan nayet || 22
                            || 
 
 
 14.023a  pade pramūḍhe bhagne vā viṣamatvāj janāntike | 
 14.023c  yas tv āsannataro grāmo vrajo vā tatra pātayet || 23 || 
 
 
 
 14.024a  same 'dhvani dvayor yatra tena prāyo 'śucir janaḥ | 
 14.024c  pūrvāpadānair dṛṣṭo vā saṃsṛṣṭo vā durātmabhiḥ || 24 || 
 
 
 14.025a  grāmeṣv anveṣaṇaṃ kuryuś caṇḍālavadhakādayaḥ | 
 14.025c  rātrisañcāriṇo ye ca bahiḥ kuryur bahiścarāḥ || 25 || 
 
 
 14.026a  steneṣv alabhyamāneṣu rājā dadyāt svakād dhanāt | 
 14.026c  upekṣamāṇo hy enasvī dharmād arthāc ca hīyate || 26 || 
 
 
 
 
                    Chapter 15-16
		    Vāgdaṇḍapāruṣye  (Verbal and Physical Assault) 
 L tr. 186-192 , cf.  J tr. 105-108 
 
 15-16.001a  deśajātikulādīnām ākrośanyaṅgasaṃhitam | 
 15-16.001c  yad vacaḥ pratikūlārthaṃ vākpāruṣyaṃ tad ucyate || 1 || 
 
 
 15-16.002a  niṣṭhurāślīlatīvratvāt tad api trividhaṃ smṛtam | 
 15-16.002c  gauravānukramād asya daṇḍo 'py atra kramād guruḥ || 2 || 
 
 
 15-16.003a  sākṣepaṃ niṣṭhuraṃ jñeyam aślīlaṃ nyaṅgasaṃyutam | 
 15-16.003c  pātanīyair upakrośais tīvram āhur manīṣiṇaḥ || 3 || 
 
 
 15-16.004a  paragātreṣv abhidroho hastapādāyudhādibhiḥ | 
 15-16.004c  bhasmādibhiś copaghāto daṇḍapāruṣyam ucyate || 4 || 
 
 
 15-16.005a  tasyāpi dṛṣṭaṃ traividhyaṃ mṛdumadhyottamaṃ kramāt | 
 15-16.005c  avagūraṇaniḥsaṅgapātanakṣatadarśanaiḥ || 5 || 
 
 
 15-16.006a  hīnamadhyottamānāṃ tu dravyāṇām samatikramāt | 
 15-16.006c  trīṇy eva sāhasāny āhus tatra kaṇṭakaśodhanam || 6 || 
 
 
 15-16.007a  vidhiḥ pañcavidhas tūkta etayor ubhayor api | 
 15-16.007c  viśuddhir daṇḍabhāktvaṃ ca tatra sambadhyate yathā || 7
                            || 
 
 
 
 15-16.008a  pāruṣye sati saṃrambhād utpanne kṣubdhayor dvayoḥ | 
 15-16.008c  sa manyate yaḥ kṣamate daṇḍabhāg yo 'tivartate || 8 || 
 
 
 15-16.009a  pāruṣyadoṣāvṛtayor yugapat sampravṛttayoḥ | 
 15-16.009c  viśeṣaś cen na dṛśyeta vinayaḥ syāt samas tayoḥ || 9 || 
 
 
 15-16.010a  pūrvam ākṣārayed yas tu niyataṃ syāt sa doṣabhāk | 
 15-16.010c  paścād yaḥ so 'py asatkārī pūrve tu vinayo guruḥ || 10
                            || 
 
 
 15-16.011a  dvayor āpannayos tulyam anubadhnāti yaḥ punaḥ | 
 15-16.011c  sa tayor daṇḍam āpnoti pūrvo vā yadi vetaraḥ || 11 || 
 
 
 15-16.012a  śvapākapaṇḍacaṇḍālavyaṅgeṣu vadhavṛttiṣu | 
 15-16.012c  hastipavrātyadāreṣu gurvācāryāṅganāsu ca || 12 || 
 
 
 15-16.013a  maryādātikrame sadyo ghāta evānuśāsanam | 
 15-16.013c  na ca taddaṇḍapāruṣye doṣam āhur manīṣiṇaḥ || 13 || 
 
 
 15-16.014a  yam eva hy ativarterann ete santaṃ janaṃ nṛṣu | 
 15-16.014c  sa eva vinayaṃ kuryān na tadvinayabhāṅ nṛpaḥ || 14 || 
 
 
 15-16.015a  malā hy ete manuṣyeṣu dhanam eṣāṃ malātmakam | 
 15-16.015c  api tān ghātayed rājā nārthadaṇḍena daṇḍayet || 15 || 
 
 
 
 15-16.016a  śataṃ brāhmaṇam ākruśya kṣatriyo daṇḍam arhati | 
 15-16.016c  vaiśyo 'dhyardhaṃ śataṃ dve vā śūdras tu vadham arhati || 16
                            || 
 
 
 15-16.017a  vipraḥ pañcāśataṃ daṇḍyaḥ kṣatriyasyābhiśaṃsane | 
 15-16.017c  vaiśye syād ardhapañcāśac chūdre dvādaśako damaḥ || 17
                            || 
 
 
 15-16.018a  samavarṇadvijātīnāṃ dvādaśaiva vyatikrame | 
 15-16.018c  vādeṣv avacanīyeṣu tad eva dviguṇaṃ bhavet || 18 || 
 
 
 15-16.019a  kāṇam apy athavā khañjam anyaṃ vāpi tathāvidham | 
 15-16.019c  tathyenāpi bruvan dāpyo rājñā kārṣāpaṇāvaram || 19 || 
 
 
 15-16.020a  na kilbiṣeṇāpavadec chāstrataḥ kṛtapāvanam | 
 15-16.020c  na rājñā dhṛtadaṇḍaṃ ca daṇḍabhāk tadvyatikramāt || 20
                            || 
 
 
 15-16.021a  loke 'smin dvāv avaktavyāv adaṇḍyau ca prakīrtitau | 
 15-16.021c  brāhmaṇaś caiva rājā ca tau hīdaṃ bibhṛto jagat || 21 || 
 
 
 15-16.022a  patitaṃ patitety uktvā cauraṃ caureti vā punaḥ | 
 15-16.022c  vacanāt tulyadoṣaḥ syān mithyā dvir doṣatāṃ vrajet || 22
                            || 
 
 
 15-16.023a  nāmajātigrahaṃ teṣām abhidroheṇa kurvataḥ | 
 15-16.023c  nikheyo 'yomayaḥ śaṅkuḥ śūdrasyāṣṭādaśāṅgulaḥ || 23 || 
 
 
 15-16.024a  dharmāpadeśaṃ darpeṇa dvijānām asya kurvataḥ | 
 15-16.024c  taptam āsecayet tailaṃ vaktre śrotre ca pārthivaḥ || 24
                            || 
 
 
 
 15-16.025a  yenāṅgenāvaro varṇo brāhmaṇasyāparādhnuyāt | 
 15-16.025c  tad aṅgaṃ tasya chettavyam evaṃ śuddhim avāpnuyāt || 25
                            || 
 
 
 15-16.026a  sahāsanam abhiprepsur utkṛṣṭasyāvakṛṣṭajaḥ | 
 15-16.026c  kaṭyāṃ kṛṭāṅko nirvāsyaḥ sphigdeśaṃ vāsya kartayet || 26
                            || 
 
 
 15-16.027a  avaniṣṭhīvato darpād dvāv oṣṭhau chedayen nṛpaḥ | 
 15-16.027c  avamūtrayataḥ śiśnam avaśardhayato gudam || 27 || 
 
 
 15-16.028a  keśeṣu gṛhṇato hastau chedayed avicārayan | 
 15-16.028c  pādayor nāsikāyāṃ ca grīvāyāṃ vṛṣaṇeṣu ca || 28 || 
 
 
 15-16.029a  upakruśya tu rājānaṃ vartmani sve vyavasthitam | 
 15-16.029c  jihvāchedād bhavec chuddhiḥ sarvasvaharaṇena vā || 29 || 
 
 
 15-16.030a  rājani prahared yas tu kṛtāgasy api durmatiḥ | 
 15-16.030c  śūle tam agnau vipaced brahmahatyāśatādhikam || 30 || 
 
 
 15-16.031a  putrāparādhe na pitā na śvavāñ śuni daṇḍabhāk | 
 15-16.031c  na markaṭe ca tatsvāmī tair eva prahito na cet || 31 || 
 
 
 
 
                    Chapter 17
Dyūtasamāhvayam  (Gambling and Contests) 
 L tr. 193-194 , cf.  J tr. 109-110 
 
 17.001a  akṣavardhraśalākādyair devanaṃ jihmakāritam | 
 17.001c  paṇakrīḍā vayobhiś ca padaṃ dyūtasamāhvayam || 1 || 
 
 
 17.002a  sabhikaḥ kārayed dyūtaṃ deyaṃ dadyāc ca tatkṛtam | 
 17.002c  daśakaṃ tu śataṃ vṛddhis tasya syād dyūtakāritā || 2 || 
 
 
 17.003a  dvirabhyastāḥ patanty akṣā glahe yasyākṣadevinaḥ | 
 17.003c  jayaṃ tasyāparasyāhuḥ kitavasya parājayam || 3 || 
 
 
 17.004a  kitaveṣv eva tiṣṭheyuḥ kitavāḥ saṃśayaṃ prati | 
 17.004c  ta eva tasya draṣṭāraḥ syus ta eva ca sākṣiṇaḥ || 4 || 
 
 
 17.005a  aśuddhaḥ kitavo nānyad āśrayed dyūtamaṇḍalam | 
 17.005c  pratihanyān na sabhikaṃ dāpayet tat svam iṣṭataḥ || 5 || 
 
 
 
 17.006a  kūṭākṣadevinaḥ pāpān nirbhajed dyūtamaṇḍalāt | 
 17.006c  kaṇṭhe 'kṣamālām āsajya sa hy eṣāṃ vinayaḥ smṛtaḥ || 6 || 
 
 
 
 
                    Chapter 18
Prakīrṇakam  (Miscellaneous) 
 L tr. 195-203 , cf.  J tr. 110-116 
 
 18.001a  prakīrṇake punar jñeyā vyavahārā nṛpāśrayāḥ | 
 18.001c  rājñām ājñāpratīghātas tatkarmakaraṇaṃ tathā || 1 || 
 
 
 18.002a  purapradānaṃ sambhedaḥ prakṛtīnāṃ tathaiva ca | 
 18.002c  pāṣaṇḍanaigamaśreṇīgaṇadharmaviparyayāḥ || 2 || 
 
 
 18.003a  pitṛputravivādaś ca prāyaścittavyatikramaḥ | 
 18.003c  pratigrahavilopaś ca kopa āśramiṇām api || 3 || 
 
 
 18.004a  varṇasaṅkaradoṣaś ca tadvṛttiniyamas tathā | 
 18.004c  na dṛṣṭaṃ yac ca pūrveṣu tat sarvaṃ syāt prakīrṇake || 4 || 
 
 
 18.005a  rājā tv avahitaḥ sarvān āśramān paripālayet | 
 18.005c  upāyaiḥ śāstravihitaiś caturbhiḥ prakṛtais tathā || 5 || 
 
 
 18.006a  yo yo varṇo 'vahīyeta yo vodrekam anuvrajet | 
 18.006c  taṃ taṃ dṛṣṭvā svato mārgāt pracyutaṃ sthāpayet pathi || 6
                            || 
 
 
 18.007a  aśāstrokteṣu cānyeṣu pāpayukteṣu karmasu | 
 18.007c  prasamīkṣyātmano rājā daṇḍaṃ daṇḍyeṣu pātayet || 7 || 
 
 
 
 18.008a  śrutismṛtiviruddhaṃ ca janānām ahitaṃ ca yat | 
 18.008c  na tat pravartayed rājā pravṛttaṃ ca nivartayet || 8 || 
 
 
 18.009a  nyāyāpetaṃ yad anyena rājñājñānakṛtaṃ ca yat | 
 18.009c  tad apy anyāyavihitaṃ punar nyāye niveśayet || 9 || 
 
 
 18.010a  rājñā pravartitān dharmānyo naro nānupālayet | 
 18.010c  daṇḍyaḥ sa pāpo vadhyaś ca lopayan rājaśāsanam || 10 || 
 
 
 18.011a  āyudhāny āyudhīyānāṃ vāhyādīn vāhyajīvinām | 
 18.011c  veśyāstrīṇām alaṅkāraṃ vādyātodyāni tadvidām || 11 || 
 
 
 18.012a  yac ca yasyopakaraṇaṃ yena jīvanti kārukāḥ | 
 18.012c  sarvasvaharaṇe 'py etān na rājā hartum arhati || 12 || 
 
 
 18.013a  anādiś cāpy anantaś ca dvipadāṃ pṛthivīpatiḥ | 
 18.013c  dīptimatvāc chucitvāc ca yadi na syāt pathaś cyutaḥ || 13
                            || 
 
 
 18.014a  yadi rājā na sarveṣāṃ varṇānāṃ daṇḍadhāraṇam | 
 18.014c  kuryāt patho vyapetānāṃ vinaśyeyur imāḥ prajāḥ || 14 || 
 
 
 18.015a  brāhmaṇyaṃ brāhmaṇo jahyāt kṣatriyaḥ kṣātram utsṛjet | 
 18.015c  svakarma jahyād vaiśyas tu śūdraḥ sarvān viśeṣayet || 15 || 
 
 
 
 18.016a  rājānaś cen nābhaviṣyan pṛthivyāṃ daṇḍadhāraṇam | 
 18.016c  śūle matsyān ivāpakṣyan durbalān balavattarāḥ || 16 || 
 
 
 18.017a  satām anugraho nityam asatāṃ nigrahas tathā | 
 18.017c  eṣa dharmaḥ smṛto rājñām arthaś cāmitrapīḍanāt || 17 || 
 
 
 18.018a  na lipyate yathā vahnir dahañ chaśvad imāḥ prajāḥ | 
 18.018c  na lipyate tathā rājā daṇḍaṃ daṇḍyeṣu pātayan || 18 || 
 
 
 18.019a  ājñā tejaḥ pārthivānāṃ sā ca vāci pratiṣṭhitā | 
 18.019c  te yad brūyur asat sad vā sa dharmo vyavahāriṇām || 19 || 
 
 
 18.020a  rājā nāma caraty eṣa bhūmau sākṣāt sahasradṛk | 
 18.020c  na tasyājñām atikramya santiṣṭheran prajāḥ kvacit || 20 || 
 
 
 18.021a  rakṣādhikārād īśatvād bhūtānugrahadarśanāt | 
 18.021c  yad eva rājā kurute tat pramāṇam iti sthitiḥ || 21 || 
 
 
 18.022a  nirguṇo 'pi yathā strīṇāṃ pūjya eva patiḥ sadā | 
 18.022c  prajānāṃ viguṇo 'py evaṃ pūjya eva narādhipaḥ || 22 || 
 
 
 
 18.023a  tapaḥkrītāḥ prajā rājñā prabhur āsāṃ tato nṛpaḥ | 
 18.023c  tatas tadvacasi stheyaṃ vārtā cāsāṃ tadāśrayā || 23 || 
 
 
 18.024a  pañca rūpāṇi rājāno dhārayanty amitaujasaḥ | 
 18.024c  agner indrasya somasya yamasya dhanadasya ca || 24 || 
 
 
 18.025a  kāraṇād animittaṃ vā yadā krodhavaśaṃ gataḥ | 
 18.025c  prajā dahati bhūpālas tadāgnir abhidhīyate || 25 || 
 
 
 18.026a  yadā tejaḥ samālambya vijigīṣur udāyudhaḥ | 
 18.026c  abhiyāti parān rājā tadendraḥ sa udāhṛtaḥ || 26 || 
 
 
 18.027a  vigatakrodhasantāpo hṛṣṭarūpo yadā nṛpaḥ | 
 18.027c  prajānāṃ darśanaṃ yāti soma ity ucyate tadā || 27 || 
 
 
 18.028a  dharmāsanagataḥ śrīmān daṇḍaṃ dhatte yadā nṛpaḥ | 
 18.028c  samaḥ sarveṣu bhūteṣu tadā vaivasvataḥ yamaḥ || 28 || 
 
 
 18.029a  yadā tv arthiguruprājñabhṛtyādīn avanīpatiḥ | 
 18.029c  anugṛhṇāti dānena tadā sa dhanadaḥ smṛtaḥ || 29 || 
 
 
 18.030a  tasmāt taṃ nāvajānīyān nākrośen na viśeṣayet | 
 18.030c  ājñāyāṃ cāsya tiṣṭheta mṛtyuḥ syāt tadvyatikramāt || 30 || 
 
 
 18.031a  tasya vṛttiḥ prajārakṣā vṛddhaprājñopasevanam | 
 18.031c  darśanaṃ vyavahārāṇām ātmanaś cābhirakṣaṇam || 31 || 
 
 
 
 18.032a  brāhmaṇān upaseveta nityaṃ rājā samāhitaḥ | 
 18.032c  saṃyuktaṃ brāhmaṇaiḥ kṣatraṃ mūlaṃ lokābhirakṣaṇe || 32 || 
 
 
 18.033a  brāhmaṇasyāparīhāro rājanyāsanam agrataḥ | 
 18.033c  prathamaṃ darśanaṃ prātaḥ sarvebhyaś cābhivādanam || 33 || 
 
 
 18.034a  agraṃ navebhyaḥ sasyebhyo mārgadānaṃ ca gacchataḥ | 
 18.034c  bhaikṣahetoḥ parāgāre praveśas tv anivāritaḥ || 34 || 
 
 
 18.035a  samitpuṣpodakādāneṣv asteyaṃ saparigrahāt | 
 18.035c  anākṣepaḥ parebhyaś ca sambhāṣaś ca parastriyā || 35 || 
 
 
 18.036a  nadīṣv avetanas tāraḥ pūrvam uttaraṇaṃ tathā | 
 18.036c  tareṣv aśulkadānaṃ ca na ced vāṇijyam asya tat || 36 || 
 
 
 18.037a  vartamāno 'dhvani śrānto gṛhṇann anivasan svayam | 
 18.037c  brāhmaṇo nāparādhnoti dvāv ikṣū pañca mūlakān || 37 || 
 
 
 18.038a  nābhiśastān na patitān na dviṣo na ca nāstikāt | 
 18.038c  na sopadhān nānimittaṃ na dātāraṃ prapīḍya ca || 38 || 
 
 
 
 18.039a  arthānāṃ bhūribhāvāc ca deyatvāc ca mahātmanām | 
 18.039c  śreyān pratigraho rājñāṃ anyeṣāṃ brāhmaṇād ṛte || 39 || 
 
 
 18.040a  brāhmaṇaś caiva rājā ca dvāv apy etau dhṛtavratau | 
 18.040c  naitayor antaraṃ kiñcit prajādharmābhirakṣaṇāt || 40 || 
 
 
 18.041a  dharmajñasya kṛtajñasya rakṣārthaṃ śāsato 'śucīn | 
 18.041c  medhyam eva dhanaṃ prāhus tīkṣṇasyāpi mahīpateḥ || 41 || 
 
 
 18.042a  śucīnām aśucīnāṃ ca sannipāto yathāmbhasām | 
 18.042c  samudre samatāṃ yāti tadvad rājño dhanāgamaḥ || 42 || 
 
 
 18.043a  yathā cāgnau sthitaṃ dīpte śuddhim āyāti kāñcanam | 
 18.043c  evam evāgamā sarve śuddhim āyānti rājasu || 43 || 
 
 
 18.044a  ya eva kaścit svadravyaṃ brāhmaṇebhyaḥ prayacchati | 
 18.044c  tad rājñāpy anumantavyam eṣa dharmaḥ sanātanaḥ || 44 || 
 
 
 
 18.045a  anyaprakārād ucitād bhūmeḥ ṣaḍbhāgasañjñitāt | 
 18.045c  baliḥ sa tasya vihitaḥ prajāpālanavetanam || 45 || 
 
 
 18.046a  śakyaṃ tat punar ādātuṃ yad abrāhmaṇasātkṛtam | 
 18.046c  brāhmaṇāya tu yad dattaṃ na tasya haraṇaṃ punaḥ || 46 || 
 
 
 18.047a  dānam adhyayanaṃ yajñas tasya karma trilakṣaṇam | 
 18.047c  yājanādhyāpane vṛttis tṛtīyas tu pratigrahaḥ || 47 || 
 
 
 18.048a  svakarmaṇi dvijas tiṣṭhed vṛttim āhārayet kṛtām | 
 18.048c  nāsadbhyaḥ pratigṛhṇīyād varṇebhyo niyame 'sati || 48 || 
 
 
 18.049a  aśucir vacanād yasya śucir bhavati puruṣaḥ | 
 18.049c  śuciś caivāśuciḥ sadyaḥ kathaṃ rājā na daivatam || 49 || 
 
 
 18.050a  vidur ya eva devatvaṃ rājño hy amitatejasaḥ | 
 18.050c  tasya te pratigṛhṇanto na lipyante dvijātayaḥ || 50 || 
 
 
 18.051a  loke 'smin maṅgalāny aṣṭau brāhmaṇo gaur hutāśanaḥ | 
 18.051c  hiraṇyaṃ sarpir āditya āpo rājā tathāṣṭamaḥ || 51 || 
 
 
 
 18.052a  etāni satataṃ paśyen namasyed arcayec ca tān | 
 18.052c  pradakṣiṇaṃ ca kurvīta tathā hy āyur na hīyate || 52 || 
 
 
 
 
 
                Part 3
Pariśiṣṭam  (Addenda) 
 L tr. 204-228 , cf.  J tr. 45-54  (part) 
 
                    Chapter 19
Steyam  (Theft) 
 L tr. 204-219 , J tr. n/a 
 
 19.001a  dvividhās taskarā jñeyāḥ paradravyāpahāriṇaḥ | 
 19.001c  prakāśāś cāprakāśāś ca tān vidyād ātmavān nṛpaḥ || 1 || 
 
 
 19.002a  prakāśavañcakās tatra kūṭamānatulāśritāḥ | 
 19.002c  utkoṭakāḥ sāhasikāḥ kitavāḥ paṇyayoṣitaḥ || 2 || 
 
 
 19.003a  pratirūpakarāś caiva maṅgaloddeśavṛttayaḥ | 
 19.003c  ity evamādayo jñeyāḥ prakāśalokavañcakāḥ || 3 || 
 
 
 19.004a  aprakāśāś ca vijñeyā bahirabhyantarāśritāḥ | 
 19.004c  suptān pramattāṃś ca narā muṣṇanty ākramya caiva te || 4 || 
 
 
 19.005a  deśagrāmagṛhaghnāś ca pathighnā granthimocakāḥ | 
 19.005c  ity evamādayo jñeyā aprakāśāś ca taskarāḥ || 5 || 
 
 
 
 19.006a  tān viditvā sukuśalaiś cārais tatkarmakāribhiḥ | 
 19.006c  anusṛtya gṛhītavyā gūḍhapraṇihitair naraiḥ || 6 || 
 
 
 19.007a  sabhāprapāpūpaśālāveśamadyānnavikrayāḥ | 
 19.007c  catuṣpathāś caityavṛkṣāḥ samājāḥ prekṣaṇāni ca || 7 || 
 
 
 19.008a  śūnyāgārāṇy araṇyāni devatāyatanāni ca | 
 19.008c  cārair vineyāny etāni cauragrahaṇatatparaiḥ || 8 || 
 
 
 19.009a  tathaivānye praṇihitāḥ śraddheyāś citravādinaḥ | 
 19.009c  carā hy utsāhayeyus tāṃs taskarān pūrvataskarāḥ || 9 || 
 
 
 19.010a  annapānasamādānaiḥ samājotsavadarśanaiḥ | 
 19.010c  tathā cauryāpadeśaiś ca kuryus teṣāṃ samāgamam || 10 || 
 
 
 19.011a  ye tatra nopasarpanti sṛtāḥ praṇihitā api | 
 19.011c  te 'bhisārya gṛhītavyāḥ saputrapaśubāndhavāḥ || 11 || 
 
 
 
 19.012a  yāṃs tatra caurān gṛhṇīyāt tān vitāḍya viḍambya ca | 
 19.012c  avaghuṣya ca sarvatra vadhyāś citravadhena te || 12 || 
 
 
 19.013a  na tv ahoḍhānvitāś caurā rājñā vadhyā hy anāgamāḥ | 
 19.013c  sahoḍhān sopakaraṇān kṣipraṃ caurān praśāsayet || 13 || 
 
 
 19.014a  svadeśaghātino ye syus tathā panthāvarodhinaḥ | 
 19.014c  teṣāṃ sarvasvam ādāya bhūyo nindāṃ prakalpayet || 14 || 
 
 
 19.015a  ahoḍhān vimṛśec caurān gṛhītān pariśaṅkayā | 
 19.015c  bhayopadhābhiś citrābhir brūyus tathā yathākṛtam || 15 || 
 
 
 19.016a  deśaṃ kālaṃ diśaṃ jātiṃ nāma vā sampratiśrayam | 
 19.016c  kṛtyaṃ karmakarā vā syuḥ praṣṭavyās te vinigrahe || 16 || 
 
 
 19.017a  varṇasvarākārabhedāt sasandigdhanivedanāt | 
 19.017c  adeśakāladṛṣṭatvād vāsasyāpy aviśodhanāt || 17 || 
 
 
 
 19.018a  asadvyayāt pūrvacauryād asatsaṃsargakāraṇāt | 
 19.018c  leśair apy avagantavyā na hoḍhenaiva kevalam || 18 || 
 
 
 19.019a  dasyuvṛtte yadi nare śaṅkā syāt taskare 'pi vā | 
 19.019c  yadi spṛśyeta leśena kāryaḥ syāc chapathaḥ tataḥ || 19 || 
 
 
 19.020a  caurāṇāṃ bhaktadā ye syus tathāgnyudakadāyakāḥ | 
 19.020c  āvāsadā deśikadās tathaivottaradāyakāḥ || 20 || 
 
 
 19.021a  kretāraś caiva bhāṇḍānāṃ pratigrāhiṇa eva ca | 
 19.021c  samadaṇḍāḥ smṛtā hy ete ye ca pracchādayanti tān || 21 || 
 
 
 19.022a  rāṣṭreṣu rāṣṭrādhikṛtāḥ sāmantāś caiva coditāḥ | 
 19.022c  abhyāghāteṣu madhyasthā yathā caurās tathaiva te || 22 || 
 
 
 19.023a  gocare yasya muṣyeta tena caurāḥ prayatnataḥ | 
 19.023c  mṛgyā dāpyo 'nyathā moṣaṃ padaṃ yadi na nirgatam || 23 || 
 
 
 
 19.024a  nirgate tu pade tasmin naṣṭe 'nyatra nipātite | 
 19.024c  sāmantān mārgapālāṃś ca dikpālāṃś caiva dāpayet || 24 || 
 
 
 19.025a  gṛhe vai muṣite rājā cauragrāhāṃs tu dāpayet | 
 19.025c  ārakṣakān rāṣṭrikāṃś ca yadi cauro na labhyate || 25 || 
 
 
 19.026a  yadi vā dāpyamānānāṃ tasmin moṣe tu saṃśayaḥ | 
 19.026c  muṣitaḥ śapathaṃ śāpyo moṣe vaiśodhyakāraṇāt || 26 || 
 
 
 19.027a  acaure dāpite moṣaṃ cauryavaiśodhyakāraṇāt | 
 19.027c  caure labdhe labheyus te dviguṇaṃ pratipāditāḥ || 27 || 
 
 
 19.028a  caurahṛtaṃ prayatnena sarūpaṃ pratipādayet | 
 19.028c  tadabhāve tu mūlyaṃ syād daṇḍaṃ dāpyaś ca tatsamam || 28 || 
 
 
 19.029a  kāṣṭhakāṇḍatṛṇādīnāṃ mṛnmayānāṃ tathaiva ca | 
 19.029c  veṇuvaiṇavabhāṇḍānāṃ vetrasnāyvasthicarmaṇām || 29 || 
 
 
 
 19.030a  śākaharitamūlānāṃ haraṇe phalapuṣpayoḥ | 
 19.030c  gorasekṣuvikārāṇāṃ tathā lavaṇatailayoḥ || 30 || 
 
 
 19.031a  pakvānnānāṃ kṛtānnānāṃ madyānām āmiṣasya ca | 
 19.031c  sarveṣām alpamūlyānāṃ mūlyāt pañcaguṇo damaḥ || 31 || 
 
 
 19.032a  tulādharimameyānāṃ gaṇimānāṃ ca sarvaśaḥ | 
 19.032c  ebhyas tūtkṛṣṭamūlyānāṃ mūlyād daśaguṇo damaḥ || 32 || 
 
 
 19.033a  dhānyaṃ daśabhyaḥ kumbhebhyo harato 'bhyadhikaṃ vadhaḥ | 
 19.033c  nyūnaṃ tv ekādaśaguṇaṃ daṇḍaṃ dāpyo 'bravīn manuḥ || 33 || 
 
 
 19.034a  suvarṇarajatādīnām uttamānāṃ ca vāsasām | 
 19.034c  ratnānāṃ caiva mukhyānāṃ śatād abhyadhikaṃ vadhaḥ || 34 || 
 
 
 19.035a  puruṣaṃ harataḥ pātyo daṇḍa uttamasāhasaḥ | 
 19.035c  sarvasvaṃ strīṃ tu harataḥ kanyāṃ tu harato vadhaḥ || 35 || 
 
 
 
 19.036a  mahāpaśūn stenayato daṇḍa uttamasāhasaḥ | 
 19.036c  madhyamo madhyamapaśuṃ pūrvaḥ kṣudrapaśuṃ haran || 36 || 
 
 
 19.037a  caturviṃśāvaraḥ pūrvaḥ paraḥ ṣaṇṇavatir bhavet | 
 19.037c  śatāni pañca tu paro madhyamo dviśatāvaraḥ || 37 || 
 
 
 19.038a  sahasraṃ tūttamo jñeyaḥ paraḥ pañcaśatāvaraḥ | 
 19.038c  trividhaḥ sāhaseṣv eva daṇḍaḥ proktaḥ svayambhuvā || 38 || 
 
 
 19.039a  prathame granthibhedānām aṅgulyaṅguṣṭhayor vadhaḥ | 
 19.039c  dvitīye caiva taccheṣaṃ daṇḍaḥ pūrvaś ca sāhasaḥ || 39 || 
 
 
 19.040a  goṣu brāhmaṇasaṃsthāsu sthūrāyāś chedanaṃ bhavet | 
 19.040c  dāsīṃ tu harato nityam ardhapādavikartanam || 40 || 
 
 
 19.041a  yena yena viśeṣeṇa stenāṅgena viceṣṭate | 
 19.041c  tat tad evāsya chettavyaṃ tan manor anuśāsanam || 41 || 
 
 
 19.042a  garīyasi garīyāṃsam agarīyasi vā punaḥ | 
 19.042c  stene nipātayed daṇḍaṃ na yathā prathame tathā || 42 || 
 
 
 
 19.043a  daśa sthānāni daṇḍasya manuḥ svāyambhuvo 'bravīt | 
 19.043c  triṣu varṇeṣu yāni syur brāhmaṇo rakṣitaḥ sadā || 43 || 
 
 
 19.044a  upastham udaraṃ jihvā hastau pādau ca pañcamam | 
 19.044c  cakṣur nāsā ca karṇau ca dhanaṃ dehas tathaiva ca || 44 || 
 
 
 19.045a  aparādhaṃ parijñāya deśakālau ca tattvataḥ | 
 19.045c  sārānubandhāv ālokya daṇḍān etān prakalpayet || 45 || 
 
 
 19.046a  na mitrakāraṇād rājñā vipulād vā dhanāgamāt | 
 19.046c  utsraṣṭavyaḥ sāhasikas tyaktātmā manur abravīt || 46 || 
 
 
 19.047a  yāvān avadhyasya vadhe tāvān vadhyasya mokṣaṇe | 
 19.047c  bhavaty adharmo nṛpater dharmas tu viniyacchataḥ || 47 || 
 
 
 19.048a  na jātu brāhmaṇaṃ hanyāt sarvapāpeṣv api sthitam | 
 19.048c  nirvāsaṃ kārayet kāmam iti dharmo vyavasthitaḥ || 48 || 
 
 
 19.049a  sarvasvaṃ vā hared rājā caturthaṃ vāvaśeṣayet | 
 19.049c  bhṛtyebhyo 'nusmaran dharmaṃ prājāpatyam iti sthitiḥ || 49
                            || 
 
 
 
 19.050a  brāhmaṇasyāparādhe tu catuḥsv aṅko vidhīyate | 
 19.050c  gurutalpe surāpāne steye brāhmaṇahiṃsane || 50 || 
 
 
 19.051a  gurutalpe bhagaḥ kāryaḥ surāpāne dhvajaḥ smṛtaḥ | 
 19.051c  steye tu śvapadaṃ kṛtvā śikhipittena kūṭayet || 51 || 
 
 
 19.052a  viśirāḥ puruṣaḥ kāryo lalāṭe bhrūṇaghātinaḥ | 
 19.052c  asambhāṣyaś ca kartavyas tan manor anuśāsanam || 52 || 
 
 
 19.053a  rājā stenena gantavyo muktakeśena dhāvatā | 
 19.053c  ācakṣāṇena tatsteyam evaṃ kartāsmi śādhi mām || 53 || 
 
 
 19.054a  anenā bhavati stenaḥ svakarmapratipādanāt | 
 19.054c  rājānaṃ tat spṛśed ena utsṛjantaṃ sakilbiṣam || 54 || 
 
 
 19.055a  rājabhir dhṛtadaṇḍās tu kṛtvā pāpāni mānavāḥ | 
 19.055c  nirmalāḥ svargam āyānti santaḥ sukṛtino yathā || 55 || 
 
 
 
 19.056a  śāsanād vā vimokṣād vā steno mucyate kilbiṣāt | 
 19.056c  aśāsanāt tu tad rājā stenasyāpnoti kilbiṣam || 56 || 
 
 
 19.057a  gurur ātmavatāṃ śāstā śāstā rājā durātmanām | 
 19.057c  atha pracchannapāpānāṃ śāstā vaivasvato yamaḥ || 57 || 
 
 
 19.058a  aṣṭāpādyaṃ tu śūdrasya steye bhavati kilbiṣam | 
 19.058c  dvir aṣṭāpādyaṃ vaiśyasya dvātriṃśat kṣatriyasya tu || 58
                            || 
 
 
 19.059a  brāhmaṇasya catuḥṣaṣṭīty evaṃ svāyambhuvo 'bravīt | 
 19.059c  tatrāpi ca viśeṣeṇa vidvatsv abhyadhikaṃ bhavet || 59 || 
 
 
 19.060a  śārīraś cārthadaṇḍaś ca daṇḍas tu dvividhaḥ smṛtaḥ | 
 19.060c  śārīrā daśadhā proktā arthadaṇḍās tv anekadhā || 60 || 
 
 
 
 19.061a  kākaṇyādis tv arthadaṇḍaḥ sarvasvāntas tathaiva ca | 
 19.061c  śārīras tv avarodhādir jīvitāntas tathaiva ca || 61 || 
 
 
 19.062a  kākaṇyādis tu yo daṇḍaḥ sa tu māṣāparaḥ smṛtaḥ | 
 19.062c  māṣāvarādyo yaḥ proktaḥ kārṣāpaṇaparas tu saḥ || 62 || 
 
 
 19.063a  kārṣāpaṇāparādyas tu catuḥkārṣāpaṇaḥ paraḥ | 
 19.063c  dvyavaro 'ṣṭāparaś cānyas tryavaro dvādaśottaraḥ || 63 || 
 
 
 19.064a  kārṣāpaṇādyā ye proktāḥ sarve te syuś caturguṇāḥ | 
 19.064c  evam anye tu vijñeyāḥ prāk ca te pūrvasāhasāt || 64 || 
 
 
 19.065a  kārṣāpaṇo dakṣiṇasyāṃ diśi raupyaḥ pravartate | 
 19.065c  paṇair nibaddhaḥ pūrvasyāṃ ṣoḍaśaiva paṇāḥ sa tu || 65 || 
 
 
 19.066a  māṣo viṃśatibhāgas tu jñeyaḥ kārṣāpaṇasya tu | 
 19.066c  kākaṇī tu caturbhāgo māṣasya ca paṇasya ca || 66 || 
 
 
 
 19.067a  pāñcanadyāḥ pradeśe tu sañjñā yā vyāvahārikī | 
 19.067c  kārṣāpaṇapramāṇaṃ tu nibaddham iha vai tayā || 67 || 
 
 
 19.068a  kārṣāpaṇo 'ṇḍikā jñeyāś catasras tās tu dhānakaḥ | 
 19.068c  taddvādaśa suvarṇasya dīnāraś citrakaḥ smṛtaḥ || 68 || 
 
 
 19.069a  vārttāṃ trayīṃ cāpy atha daṇḍanītim   rājānuvartet
                            santatāpramattaḥ | 
 19.069c  hanyād upāyair nipuṇair gṛhītān   pure ca rāṣṭre nigṛhṇīyāt
                            pāpān || 69 || 
 
 
 
 
                    Chapter 20
Divyāni  (Ordeals) 
 L tr. 220-228 , cf.  J tr. 45-54 
 
 20.001a  yadā sākṣī na vidyate vivāde vadatāṃ nṛṇām | 
 20.001c  tadā divyaiḥ parīkṣeta śapathaiś ca pṛthagvidhaiḥ || 1 || 
 
 
 20.002a  satyaṃ vāhanaśastrāṇi gobījarajatāni ca | 
 20.002c  devatāpitṛpādāś ca dattāni sukṛtāni ca || 2 || 
 
 
 20.003a  mahāparādhe divyāni dāpayet tu mahīpatiḥ | 
 20.003c  alpeṣu ca naraḥ śreṣṭhaḥ śapathaiḥ śāpayen naram || 3 || 
 
 
 20.004a  ete hi śapathāḥ proktāḥ sukarās svalpasaṃśaye | 
 20.004c  sāhaseṣv abhiśāpe ca vidhir divyaḥ prakīrtitaḥ || 4 || 
 
 
 20.005a  sandigdhe 'rthe 'bhiyuktānāṃ pracchanneṣu viśeṣataḥ | 
 20.005c  divyaḥ pañcavidho jñeya ity āha bhagavān manuḥ || 5 || 
 
 
 20.006a  dhaṭo 'gnir udakaṃ caiva viṣaṃ kośaś ca pañcamaḥ | 
 20.006c  uktāny etāni divyāni dūṣitānāṃ viśodhane || 6 || 
 
 
 20.007a  sandigdheṣv abhiyuktānāṃ viśuddhyarthaṃ mahātmanā | 
 20.007c  nāradena punaḥ proktāḥ satyānṛtavibhāvanāḥ | 
 20.007e  vādino 'numatenainaṃ kārayen nānyathā budhaḥ || 7 || 
 
 
 
                        Section 1
Dhaṭaḥ  (The Balance) 
 L tr. 221-222 , cf.  J tr. 46-48 
 
 20.008a  caturhastau tulāpādāv ucchrayeṇa prakīrtitau | 
 20.008c  ṣaḍḍhastaṃ tu tayor dṛṣṭaṃ pramāṇaṃ parimāṇataḥ || 8 || 
 
 
 20.009a  pādayor antaraṃ hastaṃ bhaved adhyardham eva ca | 
 20.009c  śikyadvayaṃ samāsajya dhaṭe karkaṭake dṛḍhe || 9 || 
 
 
 20.010a  tulayitvā naraṃ pūrvaṃ cihnaṃ kuryād dhaṭasya tu | 
 20.010c  kakṣāsthānena taṃ tulyam avatārya tato dhaṭāt || 10 || 
 
 
 20.011a  samayaiḥ parigṛhyainaṃ punar āropayen naraḥ | 
 20.011c  tasminn evaṃ kṛte sā cet kakṣe sthāpya suniścalā || 11
                                || 
 
 
 20.012a  tulito yadi vardheta śuddhaḥ syān nātre saṃśayaḥ | 
 20.012c  samo vā hīyamāno vā na viśuddho bhaven naraḥ || 12 || 
 
 
 
 20.013a  dharmaparyāyavacanair dhaṭa ity abhidhīyase | 
 20.013c  tvaṃ vetsi sarvabhūtānāṃ pāpāni sukṛtāni ca | 
 20.013e  tvam eva dhaṭa jānīṣe na vidur yāni mānuṣāḥ || 13 || 
 
 
 20.014a  vyavahārābhiśasto 'yaṃ mānuṣas tulyate tathā | 
 20.014c  tad eva saṃśayāpannaṃ dharmatas trātum arhasi || 14 || 
 
 
 
                        Section 2
Agniḥ  (The Fire) 
 L tr. 222-223 , cf.  J tr. 48-50 
 
 20.015a  ata ūrdhvaṃ pravakṣyāmi lohasya vidhim uttamam | 
 20.015c  dvātriṃśadaṅgulāni tu maṇḍalān maṇḍalāntaram || 15 || 
 
 
 20.016a  aṣṭābhir maṇḍalair evam aṅgulānāṃ śatadvayam | 
 20.016c  caturviṃśat samākhyātaṃ saṅkhyātattvārthadarśibhiḥ || 16
                                || 
 
 
 20.017a  kalpitair maṇḍalair evam uṣitasya śucer api | 
 20.017c  saptāśvatthasya pattrāṇi sūtreṇāveṣṭya hastayoḥ || 17
                                || 
 
 
 20.018a  vidadhyāt taptalohasya pañcāśatpalam sammitam | 
 20.018c  hastābhyāṃ piṇḍam ādāya śanaiḥ saptapadaṃ vrajet || 18
                                || 
 
 
 
 20.019a  na maṇḍalam atikrāmen nāpy arvāk pādayet padam | 
 20.019c  na ca pātayetāprāptaḥ yāvadbhūmir prakalpitā || 19 || 
 
 
 20.020a  tīrtvānena vidhānena maṇḍalāni samāhitaḥ | 
 20.020c  adagdhaḥ sarvato yas tu sa viśuddho bhaven naraḥ || 20
                                || 
 
 
 20.021a  bhayād vā pātayate yas tv adagdho yo vibhāvyate | 
 20.021c  punas taṃ hārayel lohaṃ sthitir eṣā purātanī | 
 20.021e  anena vidhinā kāryo hutāśasamayaḥ smṛtaḥ || 21 || 
 
 
 20.022a  tvam agne sarvabhūtānām antaścarasi sākṣivat | 
 20.022c  sukṛtaṃ duḥkṛtaṃ lokenājñātaṃ vidyate tvayā || 22 || 
 
 
 20.023a  pracchannāni manuṣyāṇāṃ pāpāni sukṛtāni ca | 
 20.023c  yathāvad eva jānīṣe na vidur yāni mānuṣāḥ || 23 || 
 
 
 20.024a  vyavahārābhiśasto 'yaṃ puruṣaḥ śuddhim icchati | 
 20.024c  tad enaṃ saṃśayāpannaṃ dharmatas trātum arhasi || 24 || 
 
 
 
                        Section 3
Jalam  (The Water) 
 L tr. 224-225 , cf.  J tr. 50-51 
 
 20.025a  ataḥ paraṃ pravakṣyāmi toyasya vidhim uttamam | 
 20.025c  nātikrūreṇa dhanuṣā prerayet sāyakatrayam || 25 || 
 
 
 
 20.026a  madhyamas tu śaro grāhyaḥ puruṣeṇa yavīyasā | 
 20.026c  pratyānītasya tasyātha sa viśuddho bhaven naraḥ || 26
                                || 
 
 
 20.027a  anyathā na viśuddhaḥ syād ekāṅgam api darśayet | 
 20.027c  sthānād anyatra vā gacched yasmin pūrvaṃ niveṣitaḥ || 27
                                || 
 
 
 20.028a  striyas tu na balāt kāryā na pumān api durbalaḥ | 
 20.028c  bhīrutvād yoṣito mṛtyuḥ kṛśasyāpi balāt kuryāt | 
 20.028e  sahasā prāpnuyāt sarvāṃs tasmād etān na majjayet || 28
                                || 
 
 
 20.029  toyamadhye manuṣyasya gṛhītvorū susaṃyataḥ || 29 
 
 
 20.030a  satyānṛtavibhāgasya toyāgnī spaṣṭakṛttamau | 
 20.030c  yataś cāgnir abhūd asmāt tatas toyaṃ viśiṣyate || 30 || 
 
 
 20.031a  kriyate dharmatattvajñair dūṣitānāṃ viśodhanam | 
 20.031c  tasmāt satyena bhagavañ jaleśa trātum arhasi || 31 || 
 
 
 
                        Section 4
Viṣam  (The Poison) 
 L tr. 225-226 , cf.  J tr. 52-53 
 
 20.032a  ataḥ paraṃ pravakṣyāmi viṣasya vidhim uttamam | 
 20.032c  tulayitvā viṣaṃ pūrvaṃ deyam etad dhimāgame || 32 || 
 
 
 
 20.033a  na pūrvāhṇe na madhyāhne na sandhyāyāṃ tu dharmavit | 
 20.033c  śaradgrīṣmavasanteṣu varṣāsu ca na dāpayet || 33 || 
 
 
 20.034a  bhagnaṃ ca dāritaṃ caiva dhūpitaṃ miśritaṃ tathā | 
 20.034c  kālakūṭam alambuṃ ca viṣaṃ yatnena varjayet || 34 || 
 
 
 20.035a  śārṅgahaimavataṃ śastaṃ gandhavarṇarasānvitam | 
 20.035c  mahādoṣavate deyaṃ rājñā tattvabubhutsayā || 35 || 
 
 
 20.036a  na bālāturavṛddheṣu naiva svalpāparādhiṣu | 
 20.036c  viṣasya tu yavān sapta dadyāc chodye ghṛtaplutān || 36
                                || 
 
 
 20.037a  viṣasya palaṣaḍbhāgād bhāgo viṃśatimas tu yaḥ | 
 20.037c  tam aṣṭabhāgahīnaṃ tu śodhye dadyād ghṛtaplutam || 37
                                || 
 
 
 20.038a  yathoktena vidhānena viprān sprṣṭvānumoditaḥ | 
 20.038c  sopavāsaś ca khādeta devabrāhmaṇasannidhau || 38 || 
 
 
 20.039a  viṣaṃ vegaklamāpetaṃ sukhena yadi jīryate | 
 20.039c  viśuddham iti taṃ jñātvā rājā satkṛtya mokṣayet || 39
                                || 
 
 
 20.040a  tvaṃ viṣa brahmaṇaḥ putraḥ satyadharmaratau sthitaḥ | 
 20.040c  śodhayainaṃ naraṃ pāpāt satyenāsyāmṛtībhava || 40 || 
 
 
 
                        Section 5
Kośaḥ  (The Holy Water) 
 L tr. 226-228 , cf.  J tr. 53-54 
 
 20.041  ataḥ paraṃ pravakṣyāmi kośasya vidhim uttamam || 41 || 
 
 
 20.042a  pūrvāhṇe sopavāsasya snātasyārdrapaṭasya ca | 
 20.042c  saśūkasyāvyasaninaḥ kośapānaṃ vidhīyate || 42 || 
 
 
 
 20.043a  yadbhaktaḥ so 'bhiyuktaḥ syāt taddaivatyaṃ tu pāyayet | 
 20.043c  saptāhād yasya dṛśyate dvisaptāhena vā punaḥ | 
 20.043e  pratyātmikaṃ tu yatkiñcit saiva tasya vibhāvanā || 43
                                || 
 
 
 20.044a  dvisaptāhāt paraṃ yasya mahad vā vaikṛtaṃ bhavet | 
 20.044c  nābhiyojyaḥ sa viduṣāṃ kṛtakālavyatikramāt || 44 || 
 
 
 20.045a  mahāparādhe nirdharme kṛtaghne klībakutsite | 
 20.045c  nāstikavrātyadāseṣu kośapānaṃ vivarjayet || 45 || 
 
 
 20.046a  yathoktena prakāreṇa pañca divyāni dharmavit | 
 20.046c  dadyād rājābhiyuktānāṃ pretya ceha ca nandati || 46 || 
 
 
 20.047a  na viṣaṃ brāhmaṇe dadyān na lohaṃ kṣatriyo haret | 
 20.047c  na nimajjyāpsu vaiśyaś ca śūdraḥ kośaṃ na pāyayet || 47
                                || 
 
 
 
 20.048a  varṣāsu na viṣaṃ dadyāt hemante nāpsu majjayet | 
 20.048c  na lohaṃ hārayed grīṣme na kośaṃ pāyayen niśi || 48 || 
 
 nāradīyadharmaśāstraḥ samāptaḥ 
 
 
 
 
 
                Appendix A: Bibliographic Notes
                 
 
 Author: 
 Nārada 
 
 
 Editor: 
 Yasuke Ikari ; Richard Mahoney 
 
 
 Title: 
 The Nāradasmṛti - SARIT transcript 
 
 
 Place: 
 London 
 
 
 Publisher: 
 SARIT: Search and Retrieval of Indic Texts 
 
 
 Year: 
 2009 
 
 
 Version: 
 0.1_002 
 
 
 Subject: 
 Hindu law -- Sources 
 
 
 Language: 
 Sanskrit ; English 
 
 
 Citation: 
 The Nāradasmṛti - SARIT transcript, Ikari, Yasuke, compilation, data
                            entry, proof correction, Mahoney, Richard, editing and conversion to TEI
                            markup, (London: SARIT: Search and Retrieval of Indic Texts, 2009), Id.
                            No. 0001-00000004. 
 
 
 Description: 
 UTF-8 encoded XML file ; approx. 260000 bytes 
 
 
 Identifier: 
 0001-00000004 
 
 
 Remarks: 
 The base e-text was: Ikari, Yasuke, editor, Nāradasmṛti - Kyoto
                            Digital Version, (Kyoto: Kyoto University, 1992), ASCII text file;
                            approx. 119400 bytes. The source edition for the base e-text
                            was: Lariviere, R.W., editor, The Nāradasmṛti: Part One, Text,
                            (Philadelphia: Department of South Asia Regional Studies, University of
                            Pennsylvania, 1989). The SARIT transcript of the base e-text
                            was correlated with: 1.) Lariviere, R.W., trans., The Nāradasmṛti: Part
                            Two, Translation, (Philadelphia: Department of South Asia Regional
                            Studies, University of Pennsylvania, 1989); and 2.) Jolly, J., trans.,
                            Náradíya dharmasástra or the institutes of Nárada / translated for the
                            first time from the unpublished Sanskrit original by Julius Jolly ; with
                            a preface notes chiefly critical an index of quotations from Nárada in
                            the principal Indian digests and a general index, (London: Trübner,
                            1876). 
 
 
 Funder: 
 The British Association for South Asian Studies ; The British
                            Academy 
 
 
 Rights: 
 Copyright (C) 1992 Yasuke Ikari. All rights reserved. ; Copyright (C)
                            2009 Dominik Wujastyk. All rights reserved. For more complete details
                            please refer to the Availability Section of the Text Encoding Initiative
                            (TEI) Header. 
 
 
 
 
                Appendix B: Text Input System
                 
 (1) 
 Sanskrit diacritics are entered using the Unicode Standard Encoding
                            (utf-8): 
 vowels and diphthongs: 
 a, ā, i, ī, u, ū, ṛ, ṝ, ḷ, e, ai, o, au 
 gutturals: 
 k, kh, g, gh, ṅ 
 palatals: 
 c, ch, j, jh, ñ 
 cerebrals: 
 ṭ, ṭh, ḍ, ḍh, ṇ 
 dentals: 
 t, th, d, dh, n 
 labials: 
 p, ph, b, bh, m 
 semivowels: 
 y, r, l, v 
 sibilants: 
 ś, ṣ, s 
 aspirate: 
 h 
 anusvāra: 
 ṃ 
 visarga: 
 ḥ 
 avagraha: 
 ' 
 
 
 (2) 
 Anusvāra is transliterated by: 
 ṅ 
 before gutturals 
 ñ 
 before palatals 
 ṇ 
 before cerebrals 
 n 
 before dentals 
 m 
 before labials 
 
 (3) 
 Members of a compound are sometimes separated by periods. 
 (4) 
 External sandhi is decomposed with -. 
 (5) 
 Mūla Text rearranged from Prof. Lariviere's critical edition of the text.
                        For the details of the text of critical edition, see Prof. Lariviere's
                        introduction. Mūla text copied from Prof. Lariviere's file for the edition
                        of text with commentary. Critical apparatus is omitted in this version (mūla
                        text with apparatus is also available from Yasuke Ikari). 
 
 
 
                Appendix C: References Declaration
                 
 (1) 
 The  xml:id  attributes of the  l  elements correspond to  Lariviere's edition of the Nāradasmṛti .
		     
 A  l  with  xml:id  set to  nāsm.01.009a  corresponds to Chapter 1, Verse 9, Line 1; 
 A  l  with  xml:id  set to  nāsm-m.01.009c  corresponds to Mātṛkā 1, Verse 9, Line 2. 
 
 (2) 
 Mātṛkā and chapter headings are from: Lariviere, R.W., op. cit.. 
 (3) 
 Page references to Lariviere's edition of the Sanskrit text have been
                        placed in the body of the text: e.g., -- 49 -- refers to Lariviere's
                        edition, page 49 - Lariviere, R.W., op. cit.. 
 (4) 
 Page references to Lariviere's and Jolly's English translations have been
                        placed below and to the right of the section headings: e.g., [ L tr.
                        96-99, cf. J tr. 55-56 refers to Lariviere's translation, pages 96 to 99,
                        and Jolly's translation, pages 55 to 56 - Lariviere, R.W. and Jolly, J., op.
                        cit.. 
 (5) 
 "J edn Mā" refers to the Prolegomena in: Jolly, J., editor,
                        Nāradasmṛtiḥ, (Calcutta: Asiatic Society of Bengal, 1885-86) Bibliotheca
                        Indica: a collection of oriental works, new series, nos 542, 566,
                        595. 
 
 
 
