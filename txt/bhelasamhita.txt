
 
 

     sūtrasthānanam || caturtho ' dhyāyaḥ || 

      1.4.1  pippalyo dīpyakaś caiva tathā mūṣikakarṇikāḥ |
       
       bilvasya pallavāḥ śvetā haridrā madhukaṃ tathā ||  
 1.4.2  ete kuṣṭhaṃ pratighnanti yuktāḥ pānapralepanaiḥ |
       
       gavāṃ pittaṃ śunaḥ pittamalāvūṃ kaṭukāṃ tathā ||  
 1.4.3 nimbaṃ nataṃ śarkarāṃ ca dadyāt tadvat pralepanam |
       
       yātuṇḍamaṇḍalīdvīpāt mūlānyeḍagajasya ca(?) ||  
 1.4.4  surādanīṃ(?) sugandhāṃ ca dadyāt tadvat pralepanam |
       
 suvarṇapuṣpīṃ kaṭukāṃ śyāmāṃ tejovatīṃ tathā ||  
 1.4.5  trivṛtsañjātakaṃ? caiva kuṣṭhe saṃśodhanaṃ viduḥ |
       
       āragvadhaṃ ca bhārgīṃ ca sāśvagandhāṃ gavādanīm ||  
 1.4.6  śvetāṃ jyotiṣmatīṃ caiva sūkṣmacūrṇāni kārayet |
       
       gavāṃ pittena taccūrṇaṃ saptakṛtvaḥ subhāvitam ||  
 1.4.7 yojyaṃ sarṣapatailena saindhavena ca yuktitaḥ
      |
       
       etadvai hṛtadoṣasya mitadadhyannabhojinaḥ ||  
 1.4.8  tanulepanamuddiṣṭaṃ kṛmikuṣṭhavināśanam |
       
 gavedhukamakuṣṭhau ca khadirakvāthapācitau ||  
 1.4.9  tāvapyubhau prayuñjīta kuṣṭhināṃ kuṣṭhaśāntaye |
       
       atha kaṇḍūghnavṛkṣāṇāṃ rasāḥ syuḥ kuṣṭhināṃ hitāḥ ||  
 1.4.10  pralepapariṣekeṣu khadiras tu praśasyate |
       
       khadirodaka pāyī syāt khadirodakabhojanaḥ ||  
 1.4.11  bhūyiṣṭhamudakārthe ca kurvīta khadirodaram |
       
       sāravantau mahāvṛkṣau dhavarohita kāvubhau ||  
 1.4.12  śiṃśupā cāśvakarṇaś ca khadiro bilvamāśritaḥ |
       
       kadalīmuṣkakau hiṃsrā bhadrodumbarikāphalam ||  
 1.4.13  etairapyuṣitaṃ kuṣṭhe gomūtraṃ pariṣecanam |
       
       sālāśvakarṇaniryāso niryāsaḥ kuliśasya ca ||  
 1.4.14  ete kuṣṭhanimittānāṃ vraṇānāṃ syuḥ prapīḍakāḥ |
       
       puṇḍarīkasya vakṣyāmi kriyāṃ rogavināśinīm ||  
 1.4.15  āvartāṃ śālmalīmūlaṃ malayūkāṃ sudhāṃ varīm |
       
       bhadrodumbarikāmūlaṃ phalānyāvalgujāni ca ||  
 1.4.16  rātrau yantreṇa niṣpīḍya danticitrakam eva ca |
       
       pāṭhāṃ haridre ca tathā gavāṃ mūtreṇa yojayet ||  
 1.4.17  aṣṭabhāgāvaśiṣṭaṃ tatsādhitaṃ supariṣkṛtam |
       
       pibetkālyaṃ samutthāya śvitrī śītodakaṃ pibet ||  
 1.4.18 sarvataḥ parirakṣet tu sthāpayeccainamātape |
       
       bhaiṣajyapīḍitā doṣās tv acamasyānusaṃśritāḥ ||  
 1.4.19  maṇḍaleṣu tapasphoṭaṃ janayantyarkaraśmibhiḥ |
       
       sphoṭeṣv atha tu jāteṣu chāyāyām upaveśayet ||  
 1.4.20  śītābhir adbhiḥ prakṣālya bhojayed rasabhojanam |
       
 saṃkṣubhyante ' tha vai toyaparipūrṇā ivāmbudāḥ ||  
 1.4.21  sūcyagreṇātha tīkṣṇena vyathayetkaṇṭakena vā |
       
       candanasya ca yatsāraṃ badarāt khadirasya ca ||  
 1.4.22  etaiḥ pānīyapiṣṭais tu sarpiḥkṣaudrasamanvitaiḥ |
       
       patreṣu puṣkariṇyās tu saṃviṣṭasyātha dehinaḥ ||  
 1.4.23  tatas tv ālepayetsphoṭān śītodakapariplutān |
       
       kṣīriṇāṃ cāpi vṛkṣāṇāṃ tvacassaṃkṣodayed bhiṣak ||  
 1.4.24  taiḥ kaṣāyeiś ca kalkaiś ca siñcayel lepayec ca tam |
       
       kharjūrasya ca bījāni śaṅkhanābhiḥ ca dāpayet ||  
 1.4.25 añjanaṃ tagaraṃ patraṃ gairikaṃ nīlamutpalam |
       
       eṣāṃ sūkṣmeṇa cūrṇena sravantamavacūrṇayet ||  
 1.4.26  śakṛddrākṣākṣaudrayukto dātavyaḥ paripoṭane |
       
       āhārotsādanābhyaṅgaṃ pūrveṇa vidhinā bhiṣak ||  
 1.4.27  kārayetkuṣṭhināmevaṃ tataḥ sampadyate sukhī |
       
       na ca vyādhimupekṣeta śarīraṃ patitaṃ budhaḥ |
       
       tvareta śamane tasya pradīptasyeva veśmanaḥ ||  
 1.4.28  yathā hyekāntato vṛkṣo vardhate sukhataśśanaiḥ |
       
       tathā śarīramāsādya rogo vardhata eva tu ||  
 1.4.29 tasmād rakṣanmahāvegādakṣīṇasyaiva dehinaḥ |
       
       prāgevopacayādrogānhanyādvaidyo vicakṣaṇaḥ ||  
 1.4.30  tryahāttryahāccāvapīḍaḥ pakṣānmāsādvamettathā |
       
 recayed ayane pūrṇe sirāmokṣo vidhīyate ||  
 1.4.31 śyāmākāś ca makuṣṭhāni caṇakāḥ kuṣṭhināṃ hitāḥ |
       
       evaṃ hi vartamānānāṃ kuṣṭhaṃ praśamameti vai || ity āha bhagavān ātreyaḥ |
       
       iti bhele caturtho ' dhyāyaḥ || || pañcamo ' dhyāyaḥ || athātyāśitīyaṃ
      vyākhyāsyāma iti ha smāha bhagavān ātreyaḥ |
       
 
 
 
 1.5.1  athāśitena pītena khāditena ca yuktitaḥ |
       
       balamāpyāyate jantoḥ sadyo vahnirivendhanaiḥ ||  
 1.5.2  tenaivātyādṛteneha bhojanena śarīrajāḥ |
       
       vyādhayassaṃpravardhante kāyāgnāvapi dūṣite ||  
 1.5.3  dvividhaṃ tu bhiṣagvidyādāhārasyaiva lāghavam |
       
 dvividhaṃ gauravaṃ bhukte procyamānaṃ nibodhata ||  
 1.5.4  mātrālaghussyādāhāraḥ kaściddravyalaghuḥ smṛtaḥ |
       
       mātrāgurus tathaiva syād dravyataś ca tathā guruḥ ||  
 1.5.5  purāṇaśālayo mudgāḥ śaśatittirilāvukāḥ |
       
 evaṃprakāraṃ yaccānyat taddravyaṃ laghu saṃsmṛtam ||  
 1.5.6 grāmyānūpaudakaṃ māṃsaṃ dadhi
      piṣṭaṃ tilāhvayam |
       
       evaṃprakāraṃ yaccānyattaddravyaṃ gurviti smṛtam ||  
 1.5.7  tatra yo mātrayā bhuṅkte dravyaṃ gurvapi mānavaḥ |
       
       āhāraṃ tasya paśyanti laghum eva cikitsakāḥ ||  
 1.5.8 śālyādīny api yo ' tyarthamaśnāti sulaghūny api |
       
       āhārassa tathārūpo vyaktaṃ sampadyate guruḥ ||  
 1.5.9  dravyasya laghuno yuktyā sauhity aṃ yo ' dhigacchati |
       
       ekāntapathyaṃ taṃ vidyādāhāraṃ kuśalo laghum ||  
 1.5.10 yadi yuktyāpi sauhityaṃ dravyasyālaghuno vrajet |
       
       tathāvidhamihāhāraṃ gurum eva bravīmyaham ||  
 1.5.11 tasmāt tribhāgasasauhityam ardhasauhityam eva vā |
       
       āhāraṃ laghumanvicchet gurūṇāṃ sevitaṃ sadā ||  
 1.5.12 laghu vāpi samāsādya dravyaṃ yo hy atisevate |
       
       tallaghvapyatisaṃyuktaṃ koṣṭhe sampadyate guru ||  
 1.5.13  gurulāghavavidvaidyo narāṇāṃ vardhayaty asūn |
       
       tasmād evaṃ vijānīyāddravyāṇāṃ gurulāghavam ||  
 1.5.14  evam eva ca bhojyena pathyenāpyāyate naraḥ |
       
       hīyate cāpy apathyena praduṣṭairmārutādibhiḥ ||  
 1.5.15 svasthasyānnena vardhante dhātavaḥ śoṇitādayaḥ |
       
       vyādhitasyāpi doṣāya bhojyaṃ pariṇamaty atha ||  
 1.5.16  yathā hy akālavṛṣṭyā ca bhūmau bījaṃ vipadyate |
       
       vardhate kālavṛṣṭyā ca dehino ' pi tathā rasaiḥ ||  
 1.5.17  yaś ca nityam udāraḥ syāt sukhaniścalamānasaḥ |
       
 laghupānarataḥ sātmye ' pi yathāgasi dūragaḥ ||  
 1.5.18  snāto ' nuliptaḥ sragvī syāddhautadantassvalaṃkṛtaḥ |
       
 dharmassatyamahiṃsā ca prāyo hyannaṃ samāśritam ||  
 1.5.19  vamayecchaleṣmarogāṃś ca  paittikāṃś ca virecayet |
       
       nirūhayed vātarogān raktajāṃś cāvasecayet ||  
 1.5.20 raktaśālīn samudgān vā ṣaṣṭikānathavā punaḥ |
       
       susvinnānmātrayāśnīyāt ghṛtasaindhavasaṃyutān ||  
 1.5.21  īṣatpippalikaṃ yūṣamīṣac ca madhunānvitam |
       
       īṣatsalavaṇaṃ cāpi payaś cārdhakṛtaṃ pibet ||  
 1.5.22  viṣkirānpratudāṃś cājān jāṅgalāṃś ca mṛgadvijān |
       
       yac cānyatkaṭukaṃ pāke bhojyaṃ tan nityam ācaret ||  
 1.5.23  pādābhyāṃ na caretkṛṣṭe viṣame kaṇṭakeṣu ca |
       
       gahanaṃ paradārāṃś ca nadīḥ pūrṇāś ca na vrajet ||  
 1.5.24  kalahaṃ cāpi kopaṃ ca rātricaryāṃ vivarjayet |
       
       gajasya na syādāsannaḥ  toyārdrasya ca vājinaḥ ||  
 1.5.25  janavādāṃś ca śauṇḍāṃś ca dviṣataś cāpi mānavān |
       
 mlecchānnikṛtibuddhīṃś ca na seveta kadācana ||  
 1.5.26  sarvān sarīsṛpāṃś caiva kṣudrapādāṃś ca na spṛśet |
       
       mahiṣān gavayān khaḍgān vyāghrān siṃhāṃś ca varjayet ||  
 1.5.27  nārohetpādapān veśma na dhāvedvarṣadurjale |
       
       na gavāṃ pratilomaṃ ca na madhye nāgrato vrajet ||  
 1.5.28 sadyaḥ pravṛṣṭau nāroheddhimavantaṃ ca parvatam |
       
       ghṛtamuṣṇāmbu ca bhajedetadārogyam uttamam || ity āha bhagavān ātreyaḥ |
       
       iti bhele pañcamo ' dhyāyaḥ || || ṣaṣṭho ' dhyāyaḥ || atha na vegāndhāraṇīyaṃ
       vyākhyāsyāma iti ha smāha bhagavān ātreyaḥ |
       
 
 
 
 1.6.1  na vegāndhārayed dhīraḥ prāptānmūtrapurīṣayoḥ |
       
       na vātasya na pittasya na śuklasya kaphasya ca ||  
 1.6.2  udgāracchardijṛmbhāṇāṃ tathā ca kṣavathorapi |
       
       na bāṣpasya na nidrādeḥ prāptaṃ vegaṃ vidhārayet ||  
 1.6.3  rogasañjanakā hyete hiṃsyurāyurvidhāritāḥ |
       
       etāneva prakuryuś ca tathā ' prāptāssamīritāḥ ||  
 1.6.4  vātamūtrapurīṣāṇāṃ dhāraṇādanilādayaḥ |
       
       kupyanti retasaś cāpi śarkarā sāśmarī tathā ||  
 1.6.5  tvagdoṣo vā jvaro vā syāt gātre śophādi vā punaḥ |
       
       chardipittakaphānāṃ tu dhāraṇena samīraṇāt ||  
 1.6.6  jṛmbhādidhāraṇādāndhyaṃ timiraṃ bāṣpadhāraṇāt |
       
 kṣavathūdgāranidrādeḥ dhāraṇātsyācchirorujā ||  
 1.6.7  tasmānmūtrapurīṣaṃ vai visṛjetkālyamutthitaḥ |
       
       uktā hy adhāraṇīyās tu dhāraṇīyānnibodhata ||  
 1.6.8  lobhamohabhiyāṃ tṛṣṇācintayor madamānayoḥ |
       
       śauryasya ca tathā vidvān prāptaṃ vegaṃ vidhārayet ||  
 1.6.9  etaddhārayato hy asya balamāyuś ca vardhate |
       
       udaṅmukhaśśucau deśe prāṅmukhaś cā ' vakuṇṭhitaḥ ||  
 1.6.10  āvaśyakamupāsīta kṛte cādbhir upaspṛśet |
       
       kṛtaśaucastato janturbhakṣayed dantadhāvanam ||  
 1.6.11  dhavaṃ palāśaw nyagrodhaw naktamālamathāpi vā || śirīṣaṃ
      karavīraṃ ca jātivṛkṣamathārjunam ||  
 1.6.12  eteṣāṃ dantadhavanaṃ śreṣṭhamāha punarvasuḥ |
       
       āpāṭya vidalīkṛtya dantamāṃsamabādhayan ||  
 1.6.13  tadasya śodhayed vaktraṃ pittasya ca kaphasya ca |
       
 śamanaṃ vātaraktādeḥ kurute dantadhāvanam ||  
 1.6.14  mustakalkaṃ satriphalaṃ madhu tailaṃ sukhodakam |
       
       pratyekaṃ kabalagrāhaṃ dhārayed anupūrvaśaḥ ||  
 1.6.15  vātapittakaphā duṣṭāḥ śāmyanti kabalagrahāt |
       
 mādhūkaṃ copadehaghnaṃ svararaktaprasādanam ||  
 1.6.16  tailaṃ dantyaṃ surabhikṛttadabhiṣyandanāśanam |
       
       kṣataṃ saṃrohayed vaktraṃ śīryamāṇaṃ niyacchati ||  
 1.6.17  indriyāṇāṃ mato ' bhyaṅgo gurudoṣavimokṣaṇaḥ |
       
       tvagdoṣaśamano balyo vātaraktaprasādanaḥ ||  
 1.6.18 grāmyadharmātigatyā ca rathāśvagajapātanāt |
       
       daṇḍamuṣṭihatānāṃ ca rujāśramavināśanaḥ ||  
 1.6.19  tvacaḥ prasādano+ abhyaṅgaḥ
      śāmyatyutsādanātklamaḥ  |
       
       praharṣaṃ kurute sthairyaṃ malaghnaṃ cāvasecanam ||  
 1.6.20  vilepanaṃ hlādayati kaṇḍūṃ hanti prasādanam |
       
       śiśiraṃ hyañjanaṃ dṛṣṭeḥ timiraṃ ca praṇaśyati ||  
 1.6.21  tanūruhendriyabalaṃ nasyatailādupāgatāt |
       
       svararaktaprasādaś ca naśyanti palitāni ca ||  
 1.6.22  svaktaḥ sūtsāditaś caiva praghṛṣṭaś ca yathābalam |
       
       yathartuvāriṇā snātas tv anuliptastataḥ param ||  
 1.6.23  prasādhitottamāṅgaś ca tato nasyaṃ pradāpayet |
       
       tatassaṃśuddhadoṣasya dhūmamasya prakalpayet ||  
 1.6.24  kuṭannaṭailāhrīberaṃ dhyāmakāgarucandanam |
       
       kālānusāryāṃ naladaṃ pṛthvīkām atha guggulam ||  
 1.6.25  tālīsaṃ padmakaṃ mustaṃ priyaṃguṃ sahareṇukām |
       
       haridrāṃ ca sugandhāṃ ca saralāṃ devadāru ca ||  
 1.6.26  śrīveṣṭakaṃ sarjarasaṃ corakaṃ ceti saṃharet |
       
       vaktraṃ ca sarpiṣāktaṃ syād dhūmametaṃ tataḥ pibet ||  
 1.6.27  aṣṭāṃgulapramāṇā vāpy athavā dvādaśāṃgulā |
       
       ṣaḍaṃgulapramāṇā vā dhūmavartiḥ praśasyate ||  
 1.6.28  sauvarṇaṃ rājataṃ tāmraṃ gajadantasya vā punaḥ |
       
       vṛkṣasāramayaṃ vāpi dhūmanetraṃ praśasyate ||  
 1.6.29 caturvā pañcakṛtvo vā dhūmaṃ srotasyavācaret |
       
       vātānulomanaṃ kuryāc chleṣmāṇaṃ cāpakarṣati |
       
       balaṃ dadāti dṛṣṭeś ca samyagdhūmo niṣevitaḥ ||  
 1.6.30  aṣṭau dhūmasya kālāḥ  syur yeṣām ante praśasyate |
       
       utthitasyaiva śayanād dantaprakṣālane kṛte ||  
 1.6.31  jalakrīḍānivṛttasya tathā bhuktavato ' śanam |
       
       kṣutoccāravyavāyānte bhuktavāntavatas tathā ||  
 1.6.32  guṇāṃś caikaikaśas teṣāṃ dhūmapānakṛtān śṛṇu |
       
       tatra śayyotthitasyaiva vakṣyāmyatha yathākramam ||  
 1.6.33  hantyutsannaṃ kaphaṃ jantoṣṣaḍindriyavibodhanaḥ |
       
       pratibuddhasya ceddhūmo mārutasyānulomanaḥ ||  
 1.6.34  dantaprakṣālanādūrdhvaṃ rogānsamyagvyapohati |
       
       cyutaśleṣmāpanayanaḥ sugandhiviśadāsyakṛt ||  
 1.6.35  dantamāṃsakṣayakṛtavyādhayo vadaneṣu ye |
       
       doṣāḥ kāsaprabhṛtayastāṃś ca dhūmo vyapohati ||  
 1.6.36  śirogatā yāś ca rujāḥ salilakrīḍanodbhavāḥ |
       
       karṇaśūlaṃ pratiśyāyaṃ cāśu dhūmo vyapohati ||  
 1.6.37  vātapittakaphān dhūmaḥ śamayed bhojanodgatān  |
       
       śiroviśuddhiṃ kurute bhuktaṃ ca sthāpayaty api ||  
 1.6.38  dhamanipratipannas tu vāyuḥ kṣavathuneritaḥ |
       
       vyāpnoti sarvasrotāṃsi sa dhūmenānulomyate ||  
 1.6.39  varcaḥkarmoddhato vāyurgalamūrdhaśirogataḥ |
       
       prāṇānādhmāpayati vā sa dhūmenānulomyate ||  
 1.6.40  śuklasrotogato vāyurūrdhvam eva prapadyate |
       
       sa ghorān hi sṛjedrogāṃstaṃ  dhūmenānulomayet ||  
 1.6.41  rogādhipataye chardyā sthānebhyo ' bhis amīritāḥ |
       
       anārogyāya kalpante teṣāṃ dhūmaḥ praśasyate ||  
 1.6.42  hṛteṣu doṣeṣv anilaḥ śūnyasthānāni saṃcaran |
       
 sammūrcchati śiro gatvā taṃ dhūmenānulomayet ||  
 1.6.43  pūrvaṃ pītodako bhuktvā labhate kṛśatāṃ naraḥ |
       
       madhye bhaktasya pibato bhojanaṃ nāpakṛṣyate ||  
 1.6.44  bhuktavānatha pānīyaṃ paścād anupibec ca yaḥ |
       
       tadāpyānugataṃ bhuktaṃ samatvāyopapadyate ||  
 1.6.45  agnau pratāpayet pāṇī syātāṃ yāvat tu nirjalau |
       
       tataḥ padaśataṃ gacchedbhaktaṃ hyevaṃ prayātyadhaḥ ||  
 1.6.46  na rātrau dadhi bhuñjīta nāghṛtaṃ nāpy amākṣikam |
       
       kuṣṭhau patepi vāṃchaṃ kiṃ kaṇṭharogāc ca buddhimān(?) ||  
 1.6.47 toyakṣiptaṃ spṛśennānnaṃ na ca paryuṣitāśanaḥ |
       
       na cājīrṇāśano janturjighāṃsurvyādhisaṃbhavam ||  
 1.6.48 sopānatkas tathā daṇḍī chatreṇa vyajanena ca |
       
 ābādhān varjayetsarvānvicaredāpariśramāt ||  
 1.6.49  tapasvinaḥ pitṝndevānbrāhmaṇāṃś ca samāhitaḥ |
       
       arcayanvidhivannityaṃ jīvedvarṣaśataṃ naraḥ ||  
 1.6.50  vāto hi śūlaṃ vihataḥ karoti mūtrapradoṣaṃ janayec ca
      mūtram |
       
 kāsaḥ pratiśyāyamatho kṣayaṃ ca śvāsaṃ ca kuryād vihate tu vege ||  
 1.6.51  purīṣamānāhamatīva kuryād reto ' varodhaḥ kurute ' tha
      ṣāṇḍyam |
       
       tasmād dhi vegaṃ na vidhārayeta naro ya icchediha dīrghamāyuḥ || ity āha
      bhagavān ātreyaḥ |
       
       iti bhele ṣaṣṭho ' dhyāyaḥ || || saptamo ' dhyāyaḥ || athāta
      indriyopakramaṇīyaṃ vyākhyāsyāma iti ha smāha bhagavān ātreyaḥ |
       
 
 
 
 1.7.1  indriyāṇi hi sarvāṇi parijīryanti jīryataḥ |
       
       tasmāt sarvatra vayasi yathākālaṃ striyaṃ vrajet ||  
 1.7.2  na tvanāpyāyitabalaḥ samāgacchet tu yoṣitaḥ |
       
       nāyoniṣu prayuñjīta tiryagyonīś ca varjayet ||  
 1.7.3  na prāptaṃ dhārayed vegaṃ gatvā śītodakaṃ spṛśet |
       
       na tu śrānto na vā bhukto na kliṣṭo ' pyāvilo na ca ||  
 1.7.4  kṛśo nātyaśito vāpi dīno vā maithunaṃ vrajet |
       
       mitavāk satataṃ yaḥ syāt snigdhānnāśī  yuvā++ācaret ||  
 1.7.5 subahusnigdharetāś ca yathartuśayanāśanaḥ |
       
       jīrṇāmāsannasatvāṃ ca vyādhitāṃ malināṃ kṛśām ||  
 1.7.6  vyaṅginīṃ parakāmāṃ ca pūtikoṣṭhāṃ ca varjayet |
       
       balamārogyamāyuś ca vapustejaś ca dehinām ||  
 1.7.7  hīyate hīdṛśīṃ gatvā prāpyākālajarāmiva  |
       
       ṛtāvṛtau yathākālaṃ maithunaṃ nā samācaret ||  
 1.7.8  varṣāsu navarātrāt tu daśarātrāccharady api |
       
       pañcāhāddhemasamaye saptāhācchiśire tathā ||  
 1.7.9  pakṣādvasante grīṣme tu māsi māsi samācaret |
       
       nidāghe paścime māse maithunaṃ caiva varjayet ||  
 1.7.10  athavā yauvanotsāhabalasnehasamanvitaḥ  |
       
       śiśirāmbukṛtasnāno hṛdyasraganulepanaḥ ||  
 1.7.11  nātivyāyāmanirataḥ kṣīramāṃsaghṛtāśanaḥ |
       
       hṛdyamālyāmbaradharā hṛdyābharaṇabhūṣitāḥ ||  
 1.7.12  hṛdyayauvanasaṃpannāḥ priyāḥ priyakathānugāḥ |
       
       hṛṣṭāḥ sarvatra kāle a śaktyardhena vrajetstriyaḥ ||  
 1.7.13  caturdaśīṃ pañcadaśīmaṣṭamīṃ ca vivarjayet |
       
       pibetkṣīraṃ ghṛtaṃ nityam āyuṣyakaraṇaṃ hitam ||  
 1.7.14  balavarṇakaraṃ hyetadārogyakaraṇaṃ tathā |
       
       saṃhārayed romanakhaṃ trirmāsasya ca mānavaḥ ||  
 1.7.15  oṣadhīś ca maṇīṃś caiva maṅgalyān dhārayetsadā |
       
       mantrānāvartayec cāpi brahmaproktaṃ sanātanam ||  
 1.7.16  sa me mādyāpagāddehādvāyuḥ prāṇāś ca ye sadā |
       
       indro me balamādadyād śivaṃ cāpo diśantu naḥ ||  
 1.7.17  ity evaṃ mantramārṣaṃ vai bhuktvā gatvāt havā striyaḥ |
       
       saṃjapanvai spṛśan vāri tathā ' syāyurna hīyate || ity āha bhagavān ātreyaḥ |
       
       iti bhele saptamo ' dhyāyaḥ || || aṣṭamo ' dhyāyaḥ || athāto mātrāśitīyaṃ
      vyākhyāsyāma iti ha smāha bhagavān ātreyaḥ |
       
 
 
 
 1.8.1  mātrāśī syādvipakvāśī daṇḍapāṇirmitādhvagaḥ |
       
       yathartubhojanaṃ kṛtvā janturdhūmamimaṃ pibet ||  
 1.8.2  kaiḍaryaśśatapuṣpā ca tālīsāguruguggulu |
       
       priyaṅgavaś ca kṣaumaṃ ca sarpiṣā snehitaṃ pibet ||  
 1.8.3  bhojanenerito vāyuḥ koṣṭhācchirasi tiṣṭhati |
       
       prasidhyati sa dhūmena kaphaś cāpaiti cakṣuṣaḥ ||  
 1.8.4  taṇḍulān pṛthukāṃś cāpi sarvān piṣṭamayāṃstilān |
       
       na khāded bhuktavān janturmātrāṃ khādedbubhukṣitaḥ ||  
 1.8.5  adhvanā na śramaṃ gacchetsarvānvegānna dhārayet |
       
 hitvāpi sarvakāryāṇi tathāsyāyurna hīyate ||  
 1.8.6  varjayed viṣamaṃ duḥkhamāsanaṃ pādalambanam |
       
       rakṣeccharīraṃ vātebhyo nityam eva durāsanāt ||  
 1.8.7  atyāsanamatisthānamaticaṅkramaṇāni ca |
       
       atisvapnamaśayyāṃ ca tathā  cāpy atibhāṣaṇam ||  
 1.8.8  yac ca kiṃcidviceṣṭābhir atyarthaṃ kurute naraḥ |
       
       sarvametadanāyuṣyaṃ bhiṣajaḥ paricakṣate ||  
 1.8.9  samasthānāsanagatissamaśayyāśanastathā  |
       
       samajalpaviceṣṭaś ca ciraṃ jīvati mānavaḥ ||  
 1.8.10  nivātam upaseveta sukhavātaṃ kadācana |
       
       nivātamāyuṣaḥ pathyamārogyāya ca sarvadā ||  
 1.8.11  ātape nācaretkarma śirastrāṇamṛte tathā |
       
       nidāghavarjaṃ ca sadā nāvaśyā ye samācaret ||  
 1.8.12  śaradvasantaprāvṛṭsu kārayec cānuvāsanam  |
       
       rogāś ca vastidāpyāḥ syuryasya nityaṃ  ca dāpayet ||  
 1.8.13  svapnāntasandhyayoś cāpi na khādenna ca saṃviśet |
       
       na rātrau vicaredeko nāgāraṃ śūnyamāviśet ||  
 1.8.14  catuṣpathaṃ pariharetparvate na ciraṃ vaset |
       
       rātrau ca vṛkṣamūlāni paradārāṃtathaiva ca ||  
 1.8.15  rājāniṣṭaṃ prajābhaṅgaṃ dāvāgniṃ  kalahaṃ nṛṇām |
       
       mattonmattāṃś ca saṃlakṣya dūrād eva vivarjayet ||  
 1.8.16  vairiṇo nopaseveta bāhubhyāṃ na nadīṃ taret |
       
       hastyaśvagāś ca sarpaṃ ca dūrataḥ parivarjayet ||  
 1.8.17  madhumehaś ca śoṣaś ca tṛṣṇā vātādyupadrutiḥ |
       
       madyapānāt tu na bhavettasmāt tadvidhivatpibet ||  
 1.8.18 ākvāthitajalaṃ māsāṃś caturo  mātrayā pibet |
       
 śrāvaṇaprabhṛtīneva śeṣānaṣṭa yathāsukham ||  
 1.8.19  abhuktvāmalakaṃ khāded bhuktvā cāpi harītakīm |
       
       pariṇāme ca bhaktasya khādec cāpi vibhītakam ||  
 1.8.20  kaṣāyabhāvācchaleṣmāṇamamlabhāvāc ca mārutam |
       
       pittaṃ madhurabhāvāc ca samyagāmalakaṃ jayet ||  
 1.8.21 uṣṇabhāvātkṣaṇādeti pittaṃ cāśayamūrcchitam |
       
 samyaṅnayatyataḥ khādedabhayāṃ bhuktavān naraḥ ||  
 1.8.22  āhārapariṇāmas tu pittaśleṣmavivardhakaḥ |
       
       tasmāt sāmyaṃ tayor icchannādadīta  vibhītakam ||  
 1.8.23  kālyaṃ vidhiṃ vai kṛtvā ca snāyādṛtusukhairjalaiḥ |
       
 susthaśśucisamācāraḥ sadācārapade sthitaḥ ||  
 1.8.24  mūtramapsu na kurvīta purīṣaṃ ca kadācana |
       
 na niṣṭhīvettathā prājño rakṣañjīvitamātmanaḥ ||  
 1.8.25  na haredviṣamaṃ grīvāṃ na vāpi viṣamaṃ kṣuyāt |
       
       ṛjvāsīno naraḥ khādyamādadīta vicakṣaṇaḥ ||  
 1.8.26  mātaraṃ pitaraṃ bhāryāmācāryaṃ vānupālayet |
       
       abhivādanayogāc ca vardhayed āyurātmanaḥ ||  
 1.8.27  rājāpathyacarā ye vai ye ca taddrohiṇo narāḥ |
       
       vidharmiṇaś cānṛtāś ca na tairekībhavetkvacit ||  
 1.8.28  etadapyāhurārogyaṃ dhanyaṃ pūjyaṃ yaśaskaram |
       
       sadbhir ācaritaṃ pūrvaṃ vṛttamātreyasammatam || ity āha bhagavān ātreyaḥ |
       
       iti bhele aṣṭamo ' dhyāyaḥ || || navamo ' dhyāyaḥ || athātaś
      catuṣpādabhiṣagjitīyaṃ vyākhyāsyāma iti ha smāha bhagavān ātreyaḥ |
       
 
 
 
 1.9.1  bheṣajaṃ hi catuṣpādamāturaṃ kurute ' gadam |
       
       yunakti yaśasā vaidyamarthamapyasya yacchati ||  
 1.9.2  tasmād auṣadhayogasya  vaidyasyāpy āturasya 
      ca |
       
 upasthātuś ca vakṣyāmi sampadaṃ siddhikārikām ||  
 1.9.3  prativātaṃ yathākṣiptaḥ  pāṃsumuṣṭirvinaśyati |
       
       tathā hi nāśamāgacchedṛte  karma bhiṣakkṛtāt ||  
 1.9.4 nadyāṃ prasyandamānāyāṃ śvabhrasthāne sthaleṣu ca |
       
       praṇaśyati yathā vṛṣṭaṃ tathā duryojitāḥ kriyāḥ ||  
 1.9.5 iṣvāsas tu yathā yukto dharmātmā khaḍgapāṇidhṛt |
       
       parebhyaḥ kṣobham ādhatte pātyātmīyāṃś ca hantyarīn ||  
 1.9.6  evaṃ cikitsakaḥ pādair bheṣajaiś copabṛṃhitaḥ |
       
       rakṣatyakīrterātmānaṃ vyādhiṃ cāpi niyacchati ||  
 1.9.7  sidhyati pratikurvāṇa ity ātreyasya śāsanam |
       
       api cāpratikurvāṇa ity ākhyadbhadraśaunakaḥ ||  
 1.9.8 guṇayuktāturadravyabhiṣakparicarānvitā  |
       
 dṛśyate viphalā yasmānnāphalā tu viparyaye ||  
 1.9.9  tasmānnaikāntikī siddhiś catuṣpāde cikitsite |
       
       na tvetāṃ buddhimātreyaśśaunakasyānumanyate ||  
 1.9.10  pratikurvati siddhirhi varṇotsāhabalānvitā |
       
       na ca syādvyādhibahutā na tvevāpratikurvati ||  
 1.9.11  durvarṇo durbalaś ca syād vyādhibhiś cāpy upadrutaḥ |
       
       vikalo vā bhavatyajñair upakrānta ivāturaḥ ||  
 1.9.12  na sā siddhirasiddhiḥ syādyāṃ dṛṣṭvā nābhipadyate |
       
       tasmāt jñānavatāṃ siddhiṃ vindeta matimān bhiṣak ||  
 1.9.13  tatra prathamataḥ pādamauṣadhaṃ tu nibodha me |
       
       khaṃ vāyuranalastoyaṃ bhūmiś caiveha pañcamī ||  
 1.9.14 guṇottarāṇi sarvāṇi yathāsaṃkhyaṃ vibhāvayet |
       
       teṣāntu ye bhūtaguṇāḥ pṛthagbhāvanidarśakāḥ ||  
 1.9.15  parasparasamāyogāddravyeṣveva bhavanti te |
       
       lakṣaṇaṃ khasya sauṣiryaṃ raukṣyaṃ cāpy anilātmakam ||  
 1.9.16  auṣṇyamagnerapāṃ śaity aṃ kharatvaṃ pārthivo guṇaḥ |
       
       yasminyasmin bhavelliṅgametaddravye viśeṣataḥ ||  
 1.9.17  yasya bhūtasya taddravyaṃ tattadātmakamiṣyate |
       
       sauṣiryaṃ lāghavaṃ yatra bhaiṣajyaṃ cāpi khātmakam ||  
 1.9.18  kharatvaṃ ca vivekaś ca raukṣyaṃ cāpy anilātmakam |
       
       snehaḥ kledaś ca śaity aṃ ca mṛdutvaṃ cāpi vārijam ||  
 1.9.19  paicchilyaṃ gauravaṃ mūrtisthairyaṃ gandhaś ca pārthivam
      |
       
       etairbhūtaguṇairyuktaṃ yaddravyaṃ tattadātmakam ||  
 1.9.20  pañcabhūtātmakaissarvairguṇais tatra samanvitam |
       
 (prativāsaṃ raso gandhastadā praduvanāni ca ||  
 1.9.21  śitamuṣṇodakaṃ caiva raidya cedipriyaṃ rathāḥ |
       
       sajjopakaraṇatvaṃ ca mūlatvakphalasañcayaḥ) ||  
 1.9.22  mūlādīnāṃ sugandhitvaṃ kalyāṇasparśavattathā  |
       
 anyūnānatiriktatvarūpavac ca praśasyate ||  
 1.9.23 sthalātmatākanimneṣu saikateṣūpaleṣu ca |
       
       suṣiraṃ nātiviṣṭaṃ ca tiryagyātaṃ ca garhitam ||  
 1.9.24  yenauṣadhārthassadyassyāttena cāpratibadhnatā |
       
       bheṣajaṃ prathamaḥ pādaḥ iti jñeyaṃ cikitsite ||  
 1.9.25  pratiśrāvī dvitīyaḥ syāttasya pratyekaśo guṇāḥ |
       
       balavān dakṣiṇo dakṣaḥ priyavāgajugupsakaḥ ||  
 1.9.26  vīraś cāpratikūlaś ca raktaścitrakathas tathā |
       
       prajñāvāṃś cāpy upasthāyī tathā śāstrānusārataḥ ||  
 1.9.27  na cātipratibadhnīyātsarveṣv auṣadhakarmasu |
       
       praśasyate kleśasahaḥ pratiśrāvī yathāguṇaḥ ||  
 1.9.28  tṛtīyaś cāturaḥ pādaḥ satyāśaṃsī praśasyate |
       
       lakṣaṇaś cātmavāṃś caiva kṛtajñassumanāś ca yaḥ ||  
 1.9.29  auṣadhasya pratigrāhī na ca rogānnigūhayet |
       
       dṛḍhabhakto ' nasūyaś ca yaś cāpi na viṣīdati ||  
 1.9.30  sarvatrāpratikūlaś ca na kriyāmativartate |
       
       ebhir guṇaissamāyuktaṃ jānīyātsādhyamāturam ||  
 1.9.31  bhiṣak caturthaḥ pādas tu sasūtrārthaviśāradaḥ |
       
       arogo dṛṣṭakarmā ca kṛtakṛtyeṣu kovidaḥ ||  
 1.9.32  prayoktā ca pragalbhaś ca kṣamāvānpratibhānavān |
       
       buddhimāṃstarkakuśalo vīryaudāryabalānvitaḥ ||  
 1.9.33  astabdhaś cāpramattaś ca satataṃ saṃyatendriyaḥ |
       
       ojasvī cauṣadhajñaś ca deśakālaprayogavit ||  
 1.9.34  bhiṣak caturthapādaḥ syādevaṃguṇasamanvitaḥ |
       
       bheṣajaṃ ca pratiśrāvī bhiṣagātura eva ca ||  
 1.9.35  anyonyaguṇasaṃyogād ete syus siddhikārakāḥ |
       
       eta eva ca vauguṇyāttasya vyādhivivardhanāḥ  ||  
 1.9.36  tasmāc caturṣu pādeṣu cikitsāsiddhiriṣyate |
       
       paktaye kāraṇaṃ pakturyathā pātrendhanānalāḥ ||  
 1.9.37  vijeturvijaye  bhūmiś camūḥ praharaṇāni ca |
       
       āturādyās tathā pādāḥ siddhau kāraṇasaṃjñitāḥ ||  
 1.9.38  mṛddaṇḍacakrasūtrādyāḥ kumbhakārādṛte yathā |
       
       nāvahanti guṇān vaidyādṛte pādatrayaṃ tathā |
       
       vidyāt tasmāc cikitsāyāṃ pradhānaṃ kāraṇaṃ bhiṣak || ity āha bhagavān ātreyaḥ
      iti bhele navamo ' dhyāyaḥ || || daśamo ' dhyāyaḥ || athāta āmapradoṣīyaṃ
      vyākhyāsyāma iti ha smāha bhagavān ātreyaḥ |
       
 
 
 
 1.10.1  athāha tailātpiṣṭānnāt kṛsarāt pāyasād api |
       
       viruddhādhyaśanādāmācchālūkācchuṣkaśākataḥ ||  
 1.10.2  hrīśokakrodhakāmerṣyā lobhodvegādbhayād api |
       
       anyasmādīdṛśādvāpi rātrau jāgaraṇena vā ||  
 1.10.3  jantośśāmyati kāyāgnirathavā duṣṭaśayyayā |
       
 udveṣṭyante ' sya gātrāṇi kaṭipṛṣṭhaṃ ca dūyate ||  
 1.10.4  jaṅghe śūlāyataś cāsya jvaraś cāsyopajāyate |
       
       śiro guru bhavatyasya tathā netre śarīriṇaḥ ||  
 1.10.5  sodgāraṃ  savidāhaṃ  ca kaphapittaṃ
      prasicyate |
       
 stimitaṃ cāsya hṛdayamādhmātamiva codaram ||  
 1.10.6  dṛtiḥ pūrṇaṃ ivānaddhaḥ kṣubhyate doṣasaṃcayāt |
       
       saṃchardayati cābhīkṣṇaṃ mūrchāṃ cāpi niyacchati ||  
 1.10.7  api tṛṣyatyayaṃ gāḍhamāsyaṃ hyasyopaśuṣyati |
       
       svarabhedo ' sya bhavati kaṇṭhaśśuṣka  ivodgataḥ ||  
 1.10.8  manye ca paridahyete śraddhā cāsya na jāyate |
       
       yadāsya vāyuḥ pittaṃ ca śleṣmā cāpi samudgataḥ ||  
 1.10.9 āmena saṃyutaś caiva sāvaśeṣaḥ pravartate |
       
       sa ubhābhyāṃ tathābhīkṣṇaṃ srotobhyāmatirecitaḥ ||  
 1.10.10  kaphapitte kṣayaṃ prāpte vāte hi kila mūrcchite |
       
       śuddhakoṣṭhe hṛte doṣe śūnyakāye ca mārutaḥ ||  
 1.10.11  ekasthāne  tvanāsakto vidhāvati tatastataḥ |
       
       vaṅkṣaṇaṃ hṛdayaṃ nābhivastimarmāṇi cāviśan ||  
 1.10.12 saṃjñāṃ hṛtvaiva kurute muhurmuhuracetanam |
       
       ity etadrūpamāmasya yathāvadupalakṣayet ||  
 1.10.13 ata ūrdhvaṃ pravakṣyāmi jīrṇasyānnasya lakṣaṇam |
       
       madhuraḥ pūrvamudgāro madhye cāmlo yadā bhavet ||  
 1.10.14 paścātsakaṭukaś cāpi nirvidāho bhavatyatha |
       
       lāghavaṃ vīkṣyate kāye viśuddhaṃ viśadaṃ mukham ||  
 1.10.15  praguṇaṃ kurute vātamūrdhvaṃ vā yadi vāpy adhaḥ |
       
       bhoktuṃ śrāddhā bhavatyasya rujā cānyopaśāmyati ||  
 1.10.16  ity ebhir lakṣaṇairjīrṇaṃ vidyādannaṃ śarīriṇām |
       
       ajīrṇaṃ laṅghayed āme pācanīyastato bhavet ||  
 1.10.17  yavāgvādibhir āhāraissaṃsṛjedvā tamuttaram |
       
       śuṇṭhīprativiṣāmustākvāthaḥ syādāmapācanaḥ ||  
 1.10.18 śuṇṭhīnīrakadhānyākaistulyaiḥ kvātho rucipradaḥ |
       
       mustaṃ hiṅgu trikaṭukaṃ pāṭhā vatsā harītakī ||  
 1.10.19 cūrṇaḥ prativiṣā ceti citrakaś cāmanāśanaḥ |
       
 pippalīnāgarakṣārassukhodakasamāyutaḥ  ||  
 1.10.20  svedanaṃ kaphavartiś ca śūleṣu stimiteṣu ca
      |
       
       agāradhūmaḥ pippalyo madanaṃ rājasarṣapāḥ |
       
 gomūtrapiṣṭāssaguḍāḥ phalavartiḥ praśasyate || ity āha bhagavān ātreyaḥ
      iti bhele daśamo ' dhyāyaḥ || || ekādaśo ' dhyāyaḥ ||
       athātassamaśayanaparighanīyaṃ vyākhyāsyāma iti ha smāha bhagavān
      ātreyaḥ |
       
 
 
 
 1.11.1  āhāraṃ praghasaṃ nẏṇām upayuktaṃ caturvidham |
       
       pacyamānaṃ dvidhā kāye koṣṭhe rasamalākhyayā ||  
 1.11.2  svedamūtraśakṛdrūpairniṣkrāmati  malaḥ punaḥ |
       
       annasya pākatastejo raso nirvartyate nṛṇām ||  
 1.11.3  rasādraktaṃ tato māṃsaṃ māṃsānmedastato ' sthi ca |
       
       asthno majjā tataḥ śuklaṃ śuklād garbhasya saṃbhavaḥ ||  
 1.11.4  evaṃ pūrvātparaṃ yāti dhātuṃ dhāturyathākramam |
       
       mātrāpathyaṃ yadā bhuktaṃ rasarūpaṃ gataṃ punaḥ ||  
 1.11.5  kuryānna rogān dīptāgneḥ rasavyāpattisambhavān |
       
       śoṇitādyātmatāṃ gacchet pariṇāmavaśāṃ tadā ||  
 1.11.6  yasmin vyāpadyate dhātau tasmin vyādhīn karotyatha |
       
       viṣūcikāṃ sālasakāṃ pittadāhaṃ vilambikām ||  
 1.11.7  anyedyuṣkaṃ satatakaṃ tṛtīyakacaturthakam |
       
       pittaṃ lohitapittaṃ ca raktārśāṃsi pralepakam ||  
 1.11.8  vipāṭikāṃś ca tān vyādhīn rasavyāpattijān viduḥ |
       
 kacchūṃ carmadalaṃ pāmāṃ carmakīlaṃ vicarcikām ||  
 1.11.9 vyaṅgavīsarpakuṣṭhāni raktavyāpattijānviduḥ |
       
       māṃsakīlārbudaṃ gaṇḍamajakāṃ jātulāni(?) ca ||  
 1.11.10 pūtimāṃsālajīś caiva māṃsavyāpattijān viduḥ |
       
       daurgandhyaṃ svedanaṃ sthaulyaṃ pipāsāṃ bahunidratām ||  
 1.11.11  pramehān viṃśatiṃ cāpi medovyāpattijānviduḥ |
       
       dantarogo nakhaśmaśrukeśaromābhipātanam ||  
 1.11.12  ativṛddhis tathā vāsthnāmasthivyāpattijān viduḥ |
       
       vidāhaṃ ca madaṃ caiva sonmādaṃ cāpatānakam ||  
 1.11.13  tamodarśanamūrchāyau majjāvyāpattijān viduḥ |
       
       retaḥ kṣārāgnimañjiṣṭhānīlahāridrakaṃ pṛthak ||  
 1.11.14  mehane bhasmavarṇaṃ ca śuklavyāpattijānviduḥ |
       
       narasya strīsvaratvaṃ vā strī vāpi puruṣasvarā ||  
 1.11.15  āmagarbhacyutirvāpi garbhavyāpattijānviduḥ |
       
       ity ete āmajā nẏṇāṃ viruddhādhyaśanātmakāḥ |
       
       viruddhāśanavarjī syādetadārogyam uttamam || ity āha bhagavān ātreyaḥ iti
      bhele ekādaśo ' dhyāyaḥ || || dvādaśo ' dhyāyaḥ || athātaḥ
      ātreyakhaṇḍakāpyīyaṃ vyākhyāsyāma iti ha smāha bhagavān ātreyaḥ |
       
 
 
 
 1.12.1 ātreyaḥ khaṇḍakāpyaś ca maitreyo ' nye ca tadvidhāḥ
      |
       
       rasasaṃkhyākathāṃ cakrurvane caitrarathe dvijāḥ ||  
 1.12.2  tatra kaścidrasaikatvaṃ rasasāmānyato ' bravīt |
       
       sātmyāsātmyāttathā dvitvaṃ traividhyaṃ sthānato ' pare ||  
 1.12.3 svādurasvāduramṛdurmṛduśceti  catuṣṭayam |
       
       mahābhūtavibhāgena pañcetyāhustathāpare ||  
 1.12.4  tadetad evaṃ jānīyādyathoktādeva kāraṇāt |
       
       ṣaṭtvaṃ saptatvamathavā brūyustadrucibhedataḥ ||  
 1.12.5  madhuro lavaṇāmlau ca kaṣāyakaṭutiktakāḥ |
       
       kṣāraś ca tān rasān sapta nātirekaṃ samācaret ||  
 1.12.6  rasātisevanājjantussadyo mṛtyumavāpnuyāt |
       
       bhaveyurvyādhayaś cāsya rasavyāsaṅgasaṃbhavāḥ ||  
 1.12.7  vṛttarohitarājībhiḥ vṛttākṣaśśakalī tathā |
       
       matsyaścilicimo nāma kūle carati vāriṇaḥ ||  
 1.12.8  taṃ matsyaṃ varjayed ekaṃ dugdhenānyāṃs tu bhakṣayet |
       
       payasā bhakṣyamāṇas tu nararaktaṃ pradūṣayan ||  
 1.12.9  raktavyāpattijānvyādhīn mṛtyuṃ cāpi sa yacchati |
       
       śvāvidvarāhaṃ caikatra payasā parivarjayet ||  
 1.12.10  vanyamūlaphalāhārastadvidhena  viruddhyate |
       
       aśnīyātpayasā yas tu sadyo mṛtyumavāpnuyāt ||  
 1.12.11  bhaveyurvyādhayaś cāsya śaṅkharogagalagrahāḥ |
       
       madhunā gorasenāpi likucaṃ na ca bhakṣayet ||  
 1.12.12  bādhiryaṃ vā ' pyathāndhyaṃ vā mṛtyuṃ vā bhakṣayan
      vrajet |
       
       kapotān sarṣapairbhṛṣṭān payasā na tu bhakṣayet ||  
 1.12.13  majjāvyāpattijān vyādhīnprāpnuyāddhi tathā param |
       
       payasā sarpadaṣṭassan khādyaissiddhyati tādṛśaiḥ ||  
 1.12.14  krimijā vyādhayaś cāsya dṛśyante yadi jīvati |
       
       iha yā strī pumāṃś caiva hitajīrṇamitāśanau ||  
 1.12.15  anudāvartinau caiva syātāṃ garbhastayoḥ khalu |
       
       balavān varṇavāṃś caiva cakṣuṣmāṃś ca bhavatyatha ||  
 1.12.16  viparyaye vartamānau  viparītamiharcchataḥ |
       
       ajīrṇe tvaśanaṃ yasya jīrṇe cānaśanaṃ bhavet ||  
 1.12.17  sa tathobhayathā rogān dāruṇān prāpyān naraḥ |
       
       tasmājjīrṇe ca pathyāś ca mātrāvanto ' virodhinaḥ |
       
       sarva eva rasā bhojyāḥ yuktyā saṃvṛtadhātubhiḥ || ity āha
      bhagavān ātreyaḥ |
       
       iti bhele dvādaśo ' dhyāyaḥ || |
       
       |trayodaśo ' dhyāyaḥ || athāto janapadavibhaktīyaṃ vyākhyāsyāma iti ha smāha
      bhagavān ātreyaḥ |
       
 
 
 
 1.13.1  kasmin janapade rogāḥ ke bhavantyadhikā iti |
       
       gurdālubhekinā pṛṣṭo vyācacakṣe punarvasuḥ ||  
 1.13.2  matsyānnabhojino nityaṃ prācyāḥ syuḥ kaphapittanaḥ |
       
       ślīpadaṃ galagaṇḍaṃ ca prāyaśasteṣu dṛśyate ||  
 1.13.3  nadītoyagatān matsyān bhakṣayanti samudrajān |
       
       prāyaśaḥ kuṣṭhikāstena manuṣyā dakṣiṇādiśi ||  
 1.13.4  masūrayavagodhūmatilakoddālasevinaḥ |
       
       bhūyiṣṭhamarśasāstena kāmbhojādantajāḥ smṛtāḥ ||  
 1.13.5  māṃsakāmāḥ surākāmāḥ strīkāmāssāhasapriyāḥ |
       
       prīcyāstena bhūyiṣṭhaṃ dṛśyante rājayakṣmiṇaḥ ||  
 1.13.6  tīkṣṇoṣṇāni hi bāhlīkāḥ prāyeṇānnāni bhuñjate |
       
       abhiṣyandīni māṃsāni pānakāny audakāni ca ||  
 1.13.7  prakṛtyā cāpy abhiṣyaṇṇāḥ  pārvatopatyakāssadā |
       
       tena bāhlīkadeśeṣu prāyo vyādhirbalāsakaḥ ||  
 1.13.8 meghe ' varṣati varṣāsu hemante yatra varṣati |
       
       ṛtuvyāpattisamaye janamāraḥ pravartate ||  
 1.13.9  tatropavāsī dhṛtimān rato viprābhivādane |
       
       mantrauṣadharataś cāpi janamārāt pramucyate ||  
 1.13.10  sūryopatāpātsahasā varṣānte pittamīryate |
       
       śaradi prāyaśastena jvaro bhavati dehinām ||  
 1.13.11  gavāṃ ca cāraṇākhyaś ca catuṣpācchvāpadeṣu ca |
       
       indrajālaś ca matsyeṣu śakunānāṃ pramīlakaḥ ||  
 1.13.12  citrakassarvadhānyeṣu davo mūlaphaleṣu ca |
       
       hastināṃ pākalaś caiva jvara ity abhidhīyate ||  
 1.13.13  utkarṇakastathāśveṣu tejassarvāmayeṣu ca |
       
       sarvatra vasati hyeṣa eṣa cāntaka ucyate ||  
 1.13.14  taṃ dhūmaketuṃ pratyakṣaṃ kṣipraṃ praśamayejjvaram
      |
       
       asātmyaṃ gandhamādāya vāto yatrātivījyate  ||  
 1.13.15  tatra martyeṣu sāmānyaḥ pratiśyāyaḥ pravartate |
       
       tathā batālikā nāma piṭakā cāsya jāyate ||  
 1.13.16  kakṣāyāmūrumūle ca pāṇipādataleṣu ca |
       
       kaṇṭhe vā śrotramāśrity a vastau vā hṛdaye ' pi vā ||  
 1.13.17  tvaramāṇaścikitseta pravṛddhā mārayennaram |
       
       pittaśleṣmasamutthānā vātaśoṇitmūrcchitā ||  
 1.13.18  batāliketi tāmāhuryatnavāṃs tatra jīvati |
       
       ity etatsamyaguddiṣṭaṃ sarvaṃ yadyac ca coditam |
       
       ṛṣibhyaḥ paripṛcchadbhyaḥ praśnajātaṃ yathākramam || ity āha bhagavān ātreyaḥ
      |
       
       iti bhele trayodaśo ' dhyāyaḥ || || caturdaśo ' dhyāyaḥ || athātaḥ
      cikitsāprābhṛtīyaṃ vyākhyāsyāma iti ha smāha bhagavān ātreyaḥ |
       
 
 
 
 1.14.1  cikitsāprābhṛto vidvān vidyāt saṃśodhane vidhim |
       
       na ca dhāmārgavaṃ dadyāt snehasvedānupaskṛte ||  
 1.14.2  yo hi saṃśodhanaṃ pītvā sakaṣāyāṇi sevate |
       
       tasya tāni tadā jīvaṃ harantyanu hutāśanam ||  
 1.14.3  dāru śuṣkamivāsvinnaṃ nāmyamānaṃ yathā bhevet |
       
       tathā virecanaṃ hanyāt snehasvedānupaskṛte ||  
 1.14.4  snehasvedopapannaṃ tu charditaṃ bhāvitaṃ punaḥ |
       
       virecanasya siddhyarthaṃ pūrvamāsthāpayed bhiṣak ||  
 1.14.5  ajīryadatha rūkṣaṃ hi virecanamathollikhet |
       
       oṣadhīrhīnavīryāś ca mātrāhīnāś ca varjayet ||  
 1.14.6 atimātraṃ hi bhaiṣajyaṃ jīvaṃ harati dehinām |
       
       tasmāt kālaṃ balaṃ mātrāmṛtuṃ vidyādvirecane ||  
 1.14.7  yathā vṛkṣasya puṣpeṣu palāśeṣu phaleṣu ca |
       
 śīrṇeṣv anyāni rohanti tathā vyādhiranirhṛtaḥ ||  
 1.14.8  yathā mūle tarośchanne mlāyatyagraṃ na saṃśayaḥ |
       
       evaṃ virecite vyādhirupaśāmyati dehinām ||  
 1.14.9 udakaṃ codamanthaṃ ca matsyānmāṃsatilānapi |
       
       guru cānnaṃ na bhuñjīta snehasantarpaṇāni ca ||  
 1.14.10  virecanaṃ tu yaḥ pītvā dāruṇaṃ  rūkṣite gude |
       
       dāruṇaṃ bhaktamaśnāti tamāmiṣarasena vai ||  
 1.14.11  tad yathā hyudakaṃ nimnaṃ sthalādadhyavarohati |
       
       snehitasya tathā doṣāḥ kukṣimāyānti sarvaśaḥ ||  
 1.14.12  snehanairvyādhitasthānādrasaiś cābhyadhikīkṛtāḥ |
       
       svedairmṛdūkṛtāssantaḥ srotasā ca samāgatāḥ ||  
 1.14.13  mṛdusarvāṅgakoṣṭhasya bheṣajaiśśucibhis tadā |
       
       doṣāssunirharā jantorbhavantīti viniścayaḥ ||  
 1.14.14  eṣa heturvirekeṣu chardaneṣveṣa eva tu |
       
       eṣa heturnirūheṣu śirasaś ca virecane ||  
 1.14.15  bahusnigdho viriktaś ca yo rasairnopapādyate |
       
       bheṣajairapyupastabdhaḥ so ' timātraṃ vipadyate ||  
 1.14.16  vakṣyāmi ca kriyāmanyāmajātavyādhināśinīm |
       
       madhu seveta varṣāsu sarpiḥ śaradi cācaret ||  
 1.14.17  sammiśraṃ gaṇḍakenaiva vāruṇīṃ śiśire pibet |
       
       mārdvīkaṃ tu vasante vai nidāghe kṣīramācaret ||  
 1.14.18  kalmāṣā vātalā rūkṣā guravo bhinnavarcasaḥ |
       
 śiraso ' ntastarpayantaḥ śleṣmaṇaś ca viśoṣaṇāḥ ||  
 1.14.19  udāvartāñjayantyete snigdhatvād gauravād api |
       
       raukṣyāt tridhā sā jananāt śleṣmannākalāstathā(?) ||  
 1.14.20  evaṃ tu vartamānānām āyurvṛddhim avāpnuyāt |
       
       nẏṇāṃ samādhipūrṇānāmadīnamanasāṃ tathā || ity āha bhgavānātreyaḥ |
       
       iti bhele caturdaśo ' dhyāyaḥ || || pañcadaśo ' dhyāyaḥ ||
      athātastisraiṣaṇīyamadhyāyaṃ vyākhyāsyāma iti ha smāha bhagavān ātreyaḥ |
       
 
 
 
 1.15.1  prāṇaiṣaṇā syāt prathamā dvitīyā
      tu dhanaiṣaṇā |
       
       dharmaiṣaṇā tṛtīyā tu puruṣasya bhavatyatha ||  
 1.15.2  tatra prāṇaiṣaṇāṃ  pūrvaṃ samāpadyeta mānavaḥ |
       
       dharmārthakāmaprāptirhi sadbhiḥ prāṇaiḥ prapadyate ||  
 1.15.3  dharmadīnāmavāptiś ca puruṣārthaḥ paraḥ smṛtaḥ |
       
       tasmāccharīraṃ prayataḥ parirakṣeddhi śāstrataḥ ||  
 1.15.4 dhanaiṣaṇāṃ dvitīyāṃ tu samāpadyeta mānavaḥ |
       
 pāpīyo nāstyataḥ kiñcidyathā jīvannṛte dhanāt ||  
 1.15.5  dharmakāmau na saṃpīḍya tasmād vittamupārjayet |
       
       jvararogādikā yena nirasyedāpado budhaḥ ||  
 1.15.6  dharmaiṣaṇāṃ tṛtīyāṃ tu samāpadyeta mānavaḥ |
       
 avaśyamādhigantavyā dehabhede varā gatiḥ ||  
 1.15.7 prāṇādyanuparodhena tasmād dharmaṃ caredbudhaḥ |
       
       trivargānuparodhena tatprāptirhi nare hitā ||  
 1.15.8  ity etāssammatā loke vyākhyātāstisra eṣaṇāḥ |
       
       yathoktāstāḥ prayuñjānaḥ paratreha ca modate ||  
 1.15.9 upastambhās tu catvāro yadāhāraś caturvidhaḥ
      |
       
       śarīre ca balaṃ caiva malaṃ tebhyaḥ prajāyate ||  
 1.15.10  śarīramātmano marma malamātmabalaṃ punaḥ |
       
 rogās tasyātivṛddhyāṃ ca vātapittakaphātmakāḥ ||  
 1.15.11  malaṃ tu rogo bhavati vaiṣamyaṃ dhātubhir gataiḥ |
       
       malāc cāpy eti vaiṣamyaṃ tasmāt tamabhinirharet || ity āha bhagavān ātreyaḥ |
       
       iti bhele pañcadaśo ' dhyāyaḥ || || ṣoḍaśo ' dhyāyaḥ || athāto
      vātakalākalīyaṃ vyākhyāsyāma iti ha smāha bhagavān ātreyaḥ |
       
 
 
 
 1.16.1 katamo ' bhyadhiko doṣo nyūnaś
      caiveti tatvataḥ |
       
       kṛṣṇātreyaṃ puraskṛtya kathāś cakrurmaharṣayaḥ ||  
 1.16.2 vātaṃ tatrādhikaṃ kaścitprāhānyam upahanti 
      yaḥ |
       
       yāvattiṣṭhati vāto hi dehī tāvat tu jīvati ||  
 1.16.3  sa hi garbhāśaye śuklaṃ visraṃsayati yoṣitaḥ |
       
       vātaḥ striyā rajo hanti vandhyā bhavati tena sā ||  
 1.16.4  na striyaḥ puruṣā vāpi vandhyāssantīha janmanā |
       
       āśaye śītalo vāpi vātaśśuṣkendriyas tathā ||  
 1.16.5  vātaḥ sadindriyo vāpi vāto hīnendriyas tathā |
       
       ālokitaṃ nimiṣitaṃ yac ca kiṃcidviceṣṭitam ||  
 1.16.6  aśītiś cāmayā nẏṇāṃ nāvātātsaṃbhavanti hi |
       
       vātāddhi kubjāḥ kuṇinaḥ khaṃjā gṛdhrasinas tathā ||  
 1.16.7  hīnāṅgā hy adhikāṅgāś ca bhavantyanye  ca tadvidhā
      |
       
       sthitiḥ prāṇabhṛtāṃ caiva saritāṃ caiva niḥsvanāḥ ||  
 1.16.8  pṛthivyāś calanaṃ caiva vātādeva pravartate |
       
       vātena dhūmo bhavati dhūmādabhraṃ prajāyate ||  
 1.16.9  abhrādvimucyte vāri bījānāṃ sambhavastataḥ |
       
       ulkānipātaḥ stanitaṃ vidhutārāgaṇasya ca ||  
 1.16.10  vidyutāṃ ca balaṃ caiva vātādeva pravartate |
       
       agnirjvalati vātena puṇyānāṃ haviṣāṃ patiḥ ||  
 1.16.11  sravanti cāpagāstena pṛthivīṃ plāvayanti ca |
       
       vāyustatrādhiko devaḥ prabhavassarvadehinām ||  
 1.16.12  yonyāṃ retaḥ prasiktaṃ ca vāyunā yujyate guṇaiḥ |
       
 eṣa pittaṃ kaphaṃ caiva hanyādanyataraṃ tayoḥ ||  
 1.16.13  ādāya kupito vāyuḥ dehe vipratipadyate |
       
       evaṃ vyānamudānaṃ ca samānaṃ ca pracakṣate ||  
 1.16.14 dehe bahuviśeṣitvād apānaṃ  prāṇam eva ca |
       
 ūrdhvago ' trāpyudānaḥ syād vyānastiryagvivṛddhikṛt ||  
 1.16.15  prāṇo nyasyatyapānaṃ tu pravartayati dehinām |
       
       samāno dhāraṇaś caiva saṃgṛhṇāti sa dehinām ||  
 1.16.16  indriyāṇi manaś caiva bhūtātmānaṃ ca sammataḥ |
       
       viśeṣas tv aparo vāyurapāna iti saṃjñitaḥ ||  
 1.16.17  śoṣaṇaś caraṇaś caiva tathā vicaraṇaḥ smṛtaḥ |
       
       vāyuḥ pañcasu bhūteṣu bhūtaṃ paramamucyate ||  
 1.16.18  tāni vāyunibaddhāni vāyussarvatra sarvadā |
       
 mūtrendriyapurīṣāṇāṃ vāyor utsarga eva ca ||  
 1.16.19  pācanāccaiva bhuktasya karmāpānasya śiṣyate |
       
       prāṇaḥ prīṇāti bhūtāni prāṇo jīva iti smṛtaḥ ||  
 1.16.20  vyānāccharīraceṣṭā ca nimeṣonmeṣaṇāni ca |
       
       yaccānyadūrdhvagaṃ jantostadudānasya ceṣṭitam ||  
 1.16.21 kṣavathuṃ hikkitaṃ kāsamucchvāsaṃ bhāṣaṇaṃ tathā |
       
       gudamādhmāpayatyeṣa dehaṃ yassa ca sarvaśaḥ ||  
 1.16.22  eṣu pratiṣṭhito vāyurapāna iti saṃjñitaḥ |
       
       ity ebhir īdṛśaiś cānyairhetubhis tattvadarśibhiḥ |
       
       bhūtebhyo ' bhyadhikaṃ vātaṃ lakṣayāma śarīriṇām  || ity āha bhagavān
      ātreyaḥ |
       
       iti bhele ṣoḍaśo ' dhyāyaḥ || |
       
       |saptadaśo ' dhyāyaḥ || athāto daśaprāṇāyatanīyaṃ vyākhyāsyāma iti ha smāha
      bhagavān ātreyaḥ |
       
 
 
 
 1.17.1  caturvidhamatho bhuktaṃ daśadhā prāṇamṛcchati |
       
       ūṣmasvedaśakṛnmūtrais tathā vātādibhis tribhiḥ ||  
 1.17.2  striyāḥ stanyena śuklena śoṇitena  ca vāpy atha |
       
       ity ebhir daśabhiḥ prāṇaḥ sthirībhavati dehinām ||  
 1.17.3 īhate ' mṛtavadvṛttiṃ vātapittakaphaistribhiḥ |
       
       āhārasāmyayogād dhi vaiṣamye vyādhayaḥ smṛtāḥ ||  
 1.17.4  iha dvau bhiṣajau vidyāt jñaś caivājñaś ca dehinām |
       
       tatra jñaḥ sūtravānyaḥ syāt sūtrārthena vicakṣaṇaḥ ||  
 1.17.5  pañcāśrayānkaṣāyāṃś ca bhojanaṃ caturāśrayam |
       
       catuḥśreṣṭhāṃs tathā snehānāmayāṃś cāturāśrayān ||  
 1.17.6  cūrṇapradehānvividhān yavāgūś cāṣṭadhā smṛtāḥ |
       
       dvādaśānnāni pathyāni prāyaścittadvayaṃ tathā ||  
 1.17.7  triṃśataṃ copanāhānāṃ sthāneṣv aṣṭāsu tattvataḥ |
       
       sūtrasthānaṃ cikitsā  ca triṃśatriṃśadihocyate ||  
 1.17.8  aṣṭau nidānānyuktāni vimānāni tathaiva ca |
       
 śārīrāṇyaṣṭa gātrāṅgapratyaṅgaṃ yatra varṇitam ||  
 1.17.9  siddhayo dvādaśa proktās tathā kalpendriyāṇi ca |
       
       etadviṃśaśataṃ proktaṃ mūlinyo yatra ṣoḍaśa ||  
 1.17.10  ekonaviṃśatirjñeyāḥ phalinyaḥ kṣīriṇītrayam |
       
       āyurjñānamariṣṭibhyaḥ sādhyāsādhyacikitsitāḥ ||  
 1.17.11 rogajñānaṃ nidānebhyo deśakālau vimānataḥ |
       
       śārīrāddhātusaṃghātaṃ prakṛtiṃ dhātusātmyatām ||  
 1.17.12  anyadevaṃvidhaṃ yac ca śāstre kiṃcidapi śrutam |
       
       bhiṣagyo vai  vijānāti sajñaḥ ajñaṃ tu nibodhata ||  
 1.17.13  yo ' nnakāle yavāgūṃ tu sūpakāle tathā rasam |
       
       yūṣakāle ' tha māṃsaṃ tu śodhyeṣu stambhanāni ca ||  
 1.17.14  virecanīye vamanaṃ nirūhye cānuvāsanam |
       
       viparyayeṇa yo ' nyadvā kurute so ' jña ucyate ||  
 1.17.15  yogena vidyām ādadyāt tasmāt tattvadidṛkṣayā |
       
       yathā tamasi dīpaḥ syāt tatrarahā śāstraṃ prakāśakṛt || ity āha bhagavān
      ātreyaḥ |
       
       iti bhele saptadaśo ' dhyāyaḥ || || aṣṭādaśo ' dhyāyaḥ || athāto '
      nnarakṣīyaṃ vyākhyāsyāma iti ha smāha bhagavān ātreyaḥ |
       
 
 
 
 1.18.1  gāndhārabhūmau rājarṣirnagnajitsvargamārgadaḥ |
       
       saṃgṛhya pādau papraccha cāndrabhāgaṃ punarvasum ||  
 1.18.2  na ca strībhyo na cāstrebhyo na bhṛtyebhyo ' sti me
      bhayam |
       
       anyatra viṣayogebhyaḥ so ' tra me śaraṇaṃ bhavān ||  
 1.18.3  evamuktas tathā tasmai maharṣiḥ pārthivarṣaye |
       
       viṣayogeṣu vijñānaṃ provāca vadatāṃ varaḥ ||  
 1.18.4  viṣeṇa saha saṃsṛṣṭamannapānaṃ caturvidham |
       
       yāni duṣṭāni rūpāṇi tāni me gadataḥ śṛṇu ||  
 1.18.5 pratikūlamivābhāti phenilaṃ viplutākṛti  |
       
 śuklaṃ bhavati yatkṣipraṃ nainaṃ śliṣyanti makṣikāḥ ||  
 1.18.6  dhūmaś cāsya gataḥ śyāmo raktaḥ kṛṣṇo ' tha pītakaḥ
      |
       
       prādur bhavati tadvidyād duṣṭamannaṃ pracakṣaṇaḥ ||  
 1.18.7  nīlapītāsitā rājyo bhantīndrāyudhopamāḥ |
       
       madhye madyeṣu sarveṣu ye cānye pānasaṃśrayāḥ ||  
 1.18.8  anulepanadoṣe tu tvagasya bahulībhavet |
       
       sarvavyāpattimāpnoti klidyate māṃsam eva ca ||  
 1.18.9  mālyaṃ tu śyāvapuṣpaṃ syānmlānaṃ kālaṃ ca dṛśyate |
       
       cūrṇayogāvakīrṇaṃ tu reṇunevāvṛtaṃ bhavet ||  
 1.18.10  romāṇi pariśīryante keśabhūmiś ca dhūpyate |
       
       kūrcasparśaś ca duḥkhaḥ syājjaṭilācāsya mūrdhajāḥ ||  
 1.18.11  vedanāṃ caiva kaṇḍūṃ ca kurute duṣṭamañjanam  |
       
       aśru sravati nātyarthamandhakāraṃ ca paśyati ||  
 1.18.12  dhūmadoṣe  virekaḥ syādatyarthaṃ śirasaś ca ruk |
       
       paridāhaś ca bhedaś ca gandhajñānamasādhu ca ||  
 1.18.13  na samyagvetti ca rasānaraṇīva ca mathyate |
       
       iti dhūmasya rūpāṇi sarvāṇy etāni lakṣayet ||  
 1.18.14  duṣṭe vāsasi liṅgāni sūcībhir iva tudyate |
       
       dahyate muñcati svedaṃ mūrchatyapyavalīyate ||  
 1.18.15  duṣṭe tvābharaṇe  dāhaḥ svedaḥ kaṇḍūś ca jāyate |
       
       kurute gātravaivarṇyaṃ svayaṃ cābhāti niṣprabhaḥ ||  
 1.18.16  duṣṭamāsanamāsthāyī vimūḍho vipaten naraḥ |
       
       sīdatyucchūnavṛṣaṇo na cotthātuṃ sahī bhavet ||  
 1.18.17  ūrū cāsya pravepete sadoṣāsanasevayā |
       
       duṣṭe tu śayane rūpaṃ suptiḥ kaṇḍūyate bhṛśam ||  
 1.18.18  svedaś ca  viṣamatyeti romakūpaiḥ samantataḥ |
       
       tudyamānaḥ punaḥ śayyāṃ manyate jantubhir vṛtām ||  
 1.18.19  sudine durdine cāpi durdine sudinaṃ tathā |
       
       syād bhūś ca duṣṭaparyantā  duṣṭacchatraniṣevaṇāt ||  
 1.18.20  kurute rūpavaivarṇyaṃ praduṣṭaśmaśruvardhakaḥ |
       
       śiśire muñcati svedaṃ grīṣme śītāturo bhavet ||  
 1.18.21  pravepate pravyathate gadgadā ca sarasvatī |
       
       syandanau ca vivarṇau ca paruṣau daśanacchadau ||  
 1.18.22  upānahau yadā duṣṭau tadā kaṇḍūḥ prajāyate |
       
       prasvidyate pādatalaṃ tathā cimacimāyate ||  
 1.18.23  atheha viṣapītasya viṣadagdhasya vā punaḥ |
       
       digdhaviddhasya vā rājan rūpāṇīmāni lakṣayet ||  
 1.18.24  gātrodveṣṭanamāpnoti vepate vyathate naraḥ |
       
       kampate cāpi kaṇṭho ' sya niḥsvanaṃ ṣṭhīvate muhuḥ ||  
 1.18.25  jihvā cāsya jaḍībhūtā śūlair iva ca tudyate |
       
       vyāhartuṃ ca na śaknoti śarma caiva na vindati ||  
 1.18.26  keśāntaṃ śīryate cāsya nakhāḥ śyāmībhavanti ca |
       
       aṅguṣṭhāṅgulayaḥ kṛṣṇāḥ hastapādatalaiḥ saha ||  
 1.18.27  śarīraṃ pāṇḍutāmeti viṣārtasyaiva dehinaḥ |
       
       so ' kṛtyakaratāmeti bhagno ratha ivāhave ||  
 1.18.28  tasmāt kuryāt kriyāṃ vaidyaḥ ṣoḍaśāgadakovidaḥ |
       
       hriyā yuktaḥ kulīnaś ca dharmajño dīrghadarśanaḥ ||  
 1.18.29  arthāś cāsya pratiṣṭheyā vidhivatsaṃbhṛtā gṛhe |
       
       cikitsiteṣu  yā proktā viṣapraśamane hitā || ity āha bhagavān ātreyaḥ |
       
       iti bhele ' ṣṭādaśodhyāyaḥ || || ekonaviṃśo ' dhyāyaḥ || athāto
      vidhiśoṇitīyaṃ vyākhyāsyāma iti ha smāha bhagavān ātreyaḥ |
       
 
 
 
 1.19.1  vidhinā śoṇitaṃ jātaṃ sevamānasya vāruṇīm |
       
       praduṣyati vidāhena tato rogāya kalpate ||  
 1.19.2  sarvaṃ madyamacakṣuṣyamapauruṣyaṃ tathaiva ca |
       
       upahanti balaṃ nẏṇāmanāyuṣyaṃ ca kīrtyate ||  
 1.19.3  yas tu tadbhajate yuktyā na taṃ vyādhiḥ prasajjate
      |
       
 atipītaṃ ca tadviddhi  tatrāhṛdyaṃ  balāya na ||  
 1.19.4  na naktaṃ tu, pibedyuktyā pānaṃ tasmād vicakṣaṇaḥ |
       
       balavarṇakaraṃ hyetadārogyakaraṇaṃ param ||  
 1.19.5  snehapāne tathā mātrāvastikarmaṇi cāpy atha |
       
       kṣāre ca lavaṇe caiva na surā prātiṣidhyate ||  
 1.19.6  bṛṃhaṇaṃ nedṛśaṃ kijcidyathānnasahitā surā |
       
       tāṃ tu rūkṣāṃ viśeṣeṇa nātimātraṃ samācaret ||  
 1.19.7  vātena śleṣmaṇā caiva sampraduṣṭāṃ suśītalā |
       
       viśoṣya dīpayatyeṣā grahaṇīṃ vai śarīriṇām ||  
 1.19.8  yasya koṣṭhagato vāyurduḥkhamutpādayed  bhṛśam |
       
       udāvartaṃ sahṛdrogaṃ vātagulmamathāpi ca ||  
 1.19.9  athavā sarvagātreṣu mārutaḥ pratyavasthitaḥ |
       
       yuktāṃ prasannāṃ pibataḥ sa kṣipram upaśāmyati ||  
 1.19.10  hantyāsavaḥ kaphaṃ pittaṃ purīṣaṃ ca bhinattyatha
      |
       
       madhu pittamariṣṭas tu vātārtiṃ  śamayatyatha ||  
 1.19.11  vastiḥ śuddhyati pānena śarkarā cāpi bhidyate |
       
       tejo balaṃ ca harṣaś ca yuktyā pānena vardhate ||  
 1.19.12 kāmaṃ dīpayate svādurbṛṃhaṇo na vipadyate |
       
       tasmāt pānaguṇān buddhvā yathāyogaṃ samācaret || ity āha bhagavān ātreyaḥ |
       
       iti bhele ekonaviṃśo ' dhyāyaḥ || || viṃśo ' dhyāyaḥ || athāto '
      rthedaśamūlīyaṃ vyākhyāsyāma iti ha smāha bhagavān ātreyaḥ |
       
 
 
 
 1.20.1  artha ity āha hṛdayaṃ tasmin dhamanayo daśa |
       
       ūrdhvaṃ catasro dve tiryak catasraś cāpy adhaḥ kramāt ||  
 1.20.2  tābhyo mūlasirāstiryagbhidyante naikadhā sirāḥ |
       
       tasmāt tadarthavijñānaṃ smṛtiyogaṃ ca mānasam ||  
 1.20.3  hṛdo raso niḥsarati tasmād eti  ca sarvaśaḥ |
       
 sirābhir hṛdayaṃ vaiti tasmāt tatprabhavāḥ sirāḥ ||  
 1.20.4  hṛdi prāṇāś ca cakrasthāḥ vimāne karṇikā yathā |
       
       marmābhighātaṃ tenātra sahate hṛdaye na tu ||  
 1.20.5  puṇḍarīkasya saṃsthānaṃ kumbhikāyāḥ phalasya ca |
       
       etayor eva varṇaṃ ca vibharti hṛdayaṃ nṛṇām ||  
 1.20.6  yathā hi saṃvṛtaṃ padmaṃ rātrāvahani  puṣyati |
       
       hṛttathā saṃvṛtaṃ svapne vivṛtaṃ jāgrataḥ smṛtam ||  
 1.20.7  āpo mahārasā vidyādannaṃ caiva mahauṣadham |
       
       mahāpralepanaṃ tatra tejaś caiva mahatparam ||  
 1.20.8  rasānāmudakaṃ yonirannaṃ vṛttiḥ parā smṛtā |
       
 viklinnam upasandhatte punaḥ kāyaṃ śarīriṇām ||  
 1.20.9  sūryāṃśaṃ dhūmam ity āhuryato ' bhraprabhavaḥ smṛtaḥ |
       
       abhrādvarṣaṃ tato ' nnāni, tasmāt tejo mahatparam ||  
 1.20.10  svedaś cāsraṃ ca mūtraṃ ca phenaṃ cāmyantaraṃ malam |
       
       avaśyāyahimāmbūni bāhmāni paricakṣate || hṛdayo  |.. |.. |.. |.. |..
      |.. |.. |.. |
       
       |.. |.. |.. |.. |.. |.. |.. |.. |.. |.. iti bhele viṃśo ' dhyāyaḥ || |
       
       |ekaviṃśo ' dhyāyaḥ || |.. |.. |.. |.. |.. |.. |.. |.. |.. |.. |.. |.. |..
      |.. |.. |.. |.. |.. |.. |.. |.. |.. |.. |.. |.. |.. |.. |.. |.. |.. |.. |..
      |.. |.. |.. |.. |.. |.. |.. |.. |.. |.. |.. |.. |.. |.. |.. |.. |.. |.. |..
      |.. |.. |.. |.. |.. |.. |.. virecyāṃś caiva mānavān |
       
       āsthāpyānanuvāsyāṃś ca vātavyādhīṃś ca sarvaśaḥ ||  
 
 
 1.21.1  virūkṣayed atisnigdhaṃ kṛmikoṣṭhinam eva ca |
       
       rūkṣastambhyān pramehāṃś ca kapharogāṃś ca sarvaśaḥ ||  
 1.21.2  vāmayecchaleṣmakāse ca pratiśyāye ca mānavān |
       
       hṛdroge caiva kuṣṭhe ca sarvaśleṣmāmayeṣu ca ||  
 1.21.3  vorecayed dhi kuṣṭhāni jvarānvisphoṭakāni ca |
       
       dāhaṃ vicarcikāṃ caiva vātavyādhīṃś ca sarvaśaḥ ||  
 1.21.4  anvāsayetkaṭīpṛṣṭhapārśvarogān vicakṣaṇaḥ |
       
       udveṣṭanaṃ ca gulmaṃ ca vātavyādhīṃś ca sarvaśaḥ ||  
 1.21.5  āsthāpayed dhi gulmāṃś ca mūtrāghātodarāṇi ca |
       
       apasmārāṃś ca kuṣṭhaṃ ca vātavyādhīṃś ca sarvaśaḥ ||  
 1.21.6  svedayeta hanustambhamāyāmam api cārditam |
       
       pārśvarogaṃ ca gulmaṃ ca vātavyādhīṃś ca sarvaśaḥ ||  
 1.21.7  stambhayed raktapittaṃ ca visarpaṃ ca vicakṣaṇaḥ |
       
       dāhaṃ visphoṭakāṃś caiva pittavyādhīṃś ca sarvaśaḥ ||  
 1.21.8  iti pittakaphotthānvai  vidyād āmāśayātmakān |
       
       pakvāśayasamutthāṃś ca vātarogānvinirdiśet ||  
 1.21.9  vāmayed vamanīyāṃs tu samīkṣyāmāśayānnarān  |
       
       virecayed virecyāṃs tu tathā pakvāśayāśrayān || ity āha bhagavān ātreyaḥ |
       
       iti bhele ekaviṃśo ' dhyāyaḥ || || dvāviṃśo ' dhyāyaḥ || athātaḥ svedādhyāyaṃ
      vyākhyāsyāma iti ha smāha bhagavān ātreyaḥ |
       
 
 
 
 1.22.1  saṃkaraṃ prastaraṃ sekaṃ nāḍīṃ droṇiṃ jalāni ca |
       
       udakoṣṭhaṃ kuṭiṃ caiva svedamaṣṭavidhaṃ viduḥ ||  
 1.22.2  pāṣāṇabhasmasikatātuṣapāṃsubusāni ca |
       
       ajāvigopurīṣāṇi prāvārāṇi pravātikāḥ ||  
 1.22.3  payāṃsyamlāni dhānyāni girisādhāraṇānica |
       
       sarvāṇi madyamāṃsāni lavaṇāni tathaiva ca ||  
 1.22.4  vidhivadyojayetsvede kāleyāgarurūṣitān |
       
       bhiṣag balābalaṃ dṛṣṭvā balino durbalānapi ||  
 1.22.5 kuthakambalakauśeyaiḥ praveṇyajinakādibhiḥ |
       
       kiṭijairāvijairvastraiḥ pracchādya svedayennarān  ||  
 1.22.6  sparśasaukhyamavaivarṇyaṃ svedo ' ṅgeṣu ca mārdavam |
       
       śītābhinirgamaś caiva samyak svinnasya lakṣaṇam ||  
 1.22.7  pittaprakopo dāhaś ca tṛṣṇā mūrchā vilāyanam |
       
       svedadveṣo ' ṅgarāgaścetyatisvinnasya lakṣaṇam ||  
 1.22.8  udveṣṭanaṃ dāruṇatā gurutvaṃ stabdhagātratā |
       
       marutaś cāprasiddhiś ca na tatsvinnasya lakṣaṇam ||  
 1.22.9  asvinne snehanaṃ kṛtvā tataḥ svedair upācaret  |
       
       snehapūrvaprayukto hi svedo jayati mārutam ||  
 1.22.10  śuṣkāṇy api hi kāṣṭhāni snehasvedopapādanaiḥ |
       
       namayanti yathānyāyaṃ kiṃ punarjīvato narān ||  
 1.22.11  atisvinne viśeṣeṇa kārayecchītalāṃ kriyām |
       
       athavā śītalair vātha kṣīraiḥ siṃced ghṛtena vā ||  
 1.22.12  pipāsuṃ vā na śaktaṃ ca garbhiṇīṃ kukṣirogiṇīm |
       
       sarvāṃś ca pittajān vyādhīn kaḥ svedaiḥ samupācaret ||  
 1.22.13  ye svedāḥ pūrvamuddiṣṭāstānapyekaikaśaḥ śṛṇu |
       
       bilvāgnimanthaśyonākaṃ kāśmarīṃ pāṭalāṃ tathā ||  
 1.22.14  yavān kulutthān kolāni sthālyāmāsicya sādhayet |
       
       yavapākāni vijñāya sukhoṣmāṇyavatārayet ||  
 1.22.15  tato ' bhyaktasya vidhivatsvedanīyasya dehinaḥ |
       
       gātraṃ gātraikadeśaṃ vā sukhoṣṇaiśchādayecchanaiḥ ||  
 1.22.16  tataḥ pracchādayed bhūyaḥ kauśeyājinakāmbalaiḥ  |
       
       saṅkaras tv eṣa vijñeyaḥ svedānāmagrya ucyate ||  
 1.22.17  etānyanyāni ca bhiṣak svedadravyāṇi saṃharet ||  
 1.22.18  prakīrya tāni śayane kalbalenāvaguṇṭhitam  |
       
       svabhyaktaṃ śāyayejjantuṃ  svedaṃ prastaramādiśet ||  
 1.22.19  vasātailaghṛtakṣīramūtramastvamlakāñjikaiḥ |
       
       sukhauṣṇaiḥ secayetsvedyaṃ sekaḥ sa parikīrtitaḥ ||  
 1.22.20  nāḍīṃ gajakarākārāṃ trihastāṃ tādṛśīṃ tathā |
       
       dhānyāmladravapūrṇāyāṃ dhānyāṃ sandhāya lepayet ||  
 1.22.21  tāṃ trihastāṃ samāhṛtya svabhyaktāṅgasya dehinaḥ |
       
       pracchannagātrasya tu tāṃ nāḍīmudghāṭayed bhiṣak ||  
 1.22.22  nāḍīsvedaḥ samākhyātaḥ yāvatprasvedanāditi |
       
       kaṇṭhāvagāhāmacchidrāṃ tāvadevāyatāṃ samām ||  
 1.22.23  droṇiṃ pāyasaniṣkvāthakṛsarakṣīrapūritām |
       
       kṛtvā tasyāṃ sukhoṣṇāyāṃ svabhyaktaṃ vātarogiṇam ||  
 1.22.24  jñātvāvagāhayet tāvad yāvat svedodgamo bhavet |
       
       taptaiḥ pātrayutair vāpi śuddhair vā salilairbhiṣak ||  
 1.22.25  svamyaktagātrasya tataḥ salilasvedamācaret |
       
       īdṛśair eva salilaiḥ kaṭāhe cārdhapūrite ||  
 1.22.26  praveśya svedayetsvedyamudakoṣṭhaḥ prakīrtitaḥ |
       
       suliptāṃ saṃvṛtadvārāṃ yantritāṃ kārayetkuṭim ||  
 1.22.27  hrasvāgāramitāṃ hṛdyāṃ śilāstīrṇatalāṃ dṛḍhām |
       
       tāsyāścullyau ca kartavye adhastātpārśvasaṃvṛte ||  
 1.22.28  tatra sthālyau pratiṣṭhāpya sarvataḥ paribṛṃhayet |
       
       sthālyau tapte kuṭiś cāpi yadā tenoṣmaṇā tadā ||  
 1.22.29  sarvāṅgarogipuruṣaḥ praviśetsa kuṭiṃ tataḥ |
       
       svabhyaktagātraḥ susvinnaḥ kṣaumaprāvṛtalocanaḥ ||  
 1.22.30  tataḥ praveśayet tatra śītāmbumaṇikāṃ śubhām |
       
       klāntaḥ śītāmvunā tatra sparśasaukhyam avāpnuyāt ||  
 1.22.31  kuṭisveda iti jñeyaḥ sadyo roganivartakaḥ |
       
       svedo ' gnihīnaḥ kṣuttṛṣṇābhayaṃ krodhastathāhavaḥ  ||  
 1.22.32  nivātamadhvasantāpau  guruprāvaraṇaṃ tathā |
       
       svedyās tu vātakaphajā vātajāḥ kaphajās tathā ||  
 1.22.33 rogāstatroṣṇalavaṇasnigdhāmlair eva vātajāḥ |
       
       karīṣabusapāṣāṇabāṣpāṅgāraiḥ kaphātmakāḥ |
       
 svedyās tu snigdharūkṣābhyāṃ jñātvā vyādhibalābalam || ity āha bhagavān
      ātreyaḥ |
       
       iti bhele dvāviṃśo ' dhyāyaḥ || || trayoviṃśo ' dhyāyaḥ || athāto
      gāḍhapurīṣīyaṃ vyākhyāsyāma iti ha smāha bhagavān ātreyaḥ |
       
 
 
 
 1.23.1  gāḍhaṃ purīṣaṃ grathitaṃ śuskaṃ vātasamīritam |
       
       tenāsyāpihitaṃ srotaḥ śvayathuṃ kurute gude ||  
 1.23.2  tasyaiva kupito vāyurūrdhvaṃ jantoḥ prapadyate |
       
       pārśve śroṇyāṃ ca pṛṣṭhe ca hṛdaye cāvatiṣṭhate ||  
 1.23.3  śiraś cāpy avasaṃgṛhya vikārān kurute bahūn |
       
       bādhiryaṃ timiraṃ cāpi pratiśyāyamathāpi ca ||  
 1.23.4  atha pittaṃ kaphaṃ vā svātsthānāccyāvayate ' nilaḥ
      |
       
       tato ' sya dhāvato doṣairduṣyanti ca rasādayaḥ ||  
 1.23.5  tato jvaro ' sya balavān pāṇḍutvaṃ cāpi jāyate |
       
       śvayathuś ca bhaved asya grahaṇī ca praduṣyati ||  
 1.23.6  tasmād dāruṇakoṣṭhas tu gāḍhavarcāś ca yo bhavet |
       
       rūkṣamannaṃ pariharenna cainamavasraṃsayet ||  
 1.23.7  snigdhānyannāni hṛdyāni māṃsāni vividhāni ca |
       
       kuluttharasayuktāni pradadyāddehine sadā ||  
 1.23.8  āsthāpanaṃ vātaharaṃ tailaṃ cāpy anuvāsanam |
       
       na bhavanti vikārā hi narasya pratikāriṇaḥ ||  
 1.23.9 atha yaḥ kalilaś ca syāt prajākāmaś ca mānavaḥ |
       
       utkṛṣṭatāradāriś ca karmahinas tathaiva ca ||  
 1.23.10  atha sthūlakṛśaś caiva vaidyamāni ca yo bhavet |
       
       tathaikalokoyatikāṃ motriyānna ca tadvijān ||  
 1.23.11  sabhaṃgān sukumārāṃś ca garbhiṇīṃ taruṇi tadā |
       
       durdilāṃś ca yadu prāptān kāsinaḥ sāti nāriṇaḥ ||  
 1.23.12  pāṇḍurājaiva karṇaṃ ca satataṃ yaś ca kāsati |
       
       pāyayec ca bhiṣaktāpairvamanaṃ savirecanam || ity āha bhagavān ātreyaḥ |
       
       iti bhele trayoviṃśo ' dhyāyaḥ || || pañcaviṃśo ' dhyāyaḥ || athātaḥ
      ṛtuvibhāgīyaṃ vyākhyāsyāma iti ha smāha bhagavān ātreyaḥ |
       
 
 
 
 1.25.1  suśrotā nāma medhāvī cāndrabhāgamuvāca ha |
       
       na pātavyamarogeṇa sukhakāmena recanam ||  
 1.25.2  anīritānāṃ doṣāṇāṃ haraṇaṃ na praśasyate |
       
       avasthitānāṃ cyavanaṃ prāṇāpāyāya me matam ||  
 1.25.3  yathā vyālāgniśastrāṇāṃ sparśaḥ svasthe tathauṣadham |
       
       tasmānna pāyayetsvasthaṃ prakṛtyarthaṃ hi dhīyate ||  
 1.25.4  acākṣuṣatvāt koṣṭhasya pītaṃ svasthena cauṣadham |
       
       yāti naikāntataḥ siddhiṃ tasmāt svasthaṃ na payayet ||  
 1.25.5  ity etadvacanaṃ śrutvā pratyuvāca punarvasuḥ |
       
       iha doṣaviśeṣeṇa naro bhaiṣajyamācaret ||  
 1.25.6  vāte tu bṛṃhaṇaṃ kuryāt pitte tu pariśodhanam |
       
       kaphe prarcchadanaṃ sādhu sannipāte virecanam ||  
 1.25.7  vātātapaviśuṣkāś ca ye ca karmaparā narāḥ |
       
       adhvayānaviśuṣkāś ca tānna saṃśodhayed bhiṣak ||  
 1.25.8  tailamāṣāṃstilaghṛtaṃ phāṇitaṃ piṣṭamodakān |
       
       ājaṃ gavyamathauramraṃ matsyānmāṃāsavaṃ dadhi ||  
 1.25.9  atyaśnano ' tipibataḥ sadā ca svapato divā |
       
       doṣā ghorāḥ prakupyanti teṣāṃ sādhu virecanam ||  
 1.25.10  kiñcānyadvidhivatkāle snigdhasvinnena  bheṣajam |
       
       mātrāvallaghu  pītaṃ hi na kadācidvipadyate ||  
 1.25.11  nācaredatimātraṃ hi bahuśo ' pi pibenmṛdu  |
       
       kaṣāyeṇa tu dātavyaṃ kaṣāyaiḥ  sādhu sidhyati ||  
 1.25.12  yathā hy annamakāle syādviṣaṃ kāle ' mṛtaṃ bhavet |
       
       tathauṣadhamakāle syāt viṣaṃ kāle ' mṛtaṃ bhavet ||  
 1.25.13  tasmād yadā  vai vasudhā tṛptā puṣpavatī bhavet |
       
 tadā prāvṛṣi saṃprāptavamanādīni kārayet ||  
 1.25.14  madhyacārī yadā sūryo dhātūnutkleśayenmṛṇām |
       
 tadā vasante saṃprāpte vamanādīni kārayet ||  
 1.25.15 tadā varṣāsu dātavyaṃ yadā hyeṣa ṛtuḥ sukhaḥ
      |
       
       ṛtavo yuktaśītoṣṇāḥ praśasyante  hi karmasu ||  
 1.25.16  haimantepyanyathā kāryo grīṣme bhavati cānyathā |
       
       varṣāsu cāpy anyathā ca durdine cāpy ato ' nyathā ||  
 1.25.17  tasmiṃstasmiṃś ca kāle vai bhavetkāryo ' nyathānyathā |
       
       sātmyāsātmyaṃ manuṣyāṇāmanyathā parivartate ||  
 1.25.18  tryahaṃ tu dāpayet snehaṃ deye
      snehavirecane  |
       
       nātiśīte na cātyuṣṇe peyaṃ snehavirecanam ||  
 1.25.19  tṛṣṇābādhā bhavatyuṣṇe śīte tu vyapalīyate |
       
       atha grīṣme tu santaptairdhātubhir dehino bhavet ||  
 1.25.20  atiyogaḥ pipāsā ca tadā tasmānna dāpayet |
       
       hemante cāpi tadvīryāddoṣā dāruṇatāṃ gatāḥ ||  
 1.25.21  bhavantyakāle snehasya tadāpyatha na dāpayet |
       
       iha bhaiṣajyamuṣṇaṃ hi vikriyāmeti kālataḥ ||  
 1.25.22 mandī bhavati vaitat tu grīṣme taikṣṇyaṃ
      niyacchati |
       
 yanmaithunācchuklavāhā vastisakthitrikādi ca ||  
 1.25.23  hṛdayaṃ durbalaṃ cāsya samudīrṇaś ca mārutaḥ |
       
       brahmacārī bhavettasmāt paittikān bhajate ' nyathā ||  
 1.25.24  mukhapākaṃ madaṃ mūrchāṃ pralāpaṃ pākavibhramau |
       
       dāhaṃ pipāsāṃ santāpaṃ vaktrasyākṣṇoś ca pītatām ||  
 1.25.25 dhūmābhidūṣite pittavikārā ye prakīrtitāḥ |
       
       bhramaḥ klamaḥ pramohaś ca mado mūrcchā vikampanam ||  
 1.25.26  santāpo ' bhyantare caiva rasasthānagate smṛtāḥ |
       
       aruṣāṃ vivṛtānāṃ vā sphoṭānāṃ vā prapācanam ||  
 1.25.27  raktasthānagate vidyāt pitte vaivarṇyam eva ca |
       
       māṃsasthānagate svedaḥ sadanaṃ copajāyate ||  
 1.25.28  medodhātugate vidyāt plāvanaṃ pītamūtratā |
       
       asthimajjagate śoṣo nakhadantavivarṇate ||  
 1.25.29  meḍhremuṣkaparītāpaḥ klaibyaṃ vāpy atha śuklage |
       
       balavadvigrahād bhārāt pīḍanāllaṅghanād api ||  
 1.25.30  maithunasyātiyogāc ca jāyate manasaḥ klamaḥ |
       
       trāsodvegātpratīghātādrūkṣapānānnasevanāt ||  
 1.25.31  ity ebhir īdṛśaiś cānyairhetubhiḥ  kupito ' nilaḥ
      |
       
       vikārāñjanayecchavāsakāsaviṣṭambhasaṃjñakān ||  
 1.25.32  śūlavepanamādhmānaṃ nistodaṃ suptatāṃ tathā |
       
       sphoṭanaṃ cālanaṃ raukṣyaṃ veṣṭanotkṣepaṇāni ca ||  
 1.25.33  śoṣaṇaṃ kārṣṇyaviṣyandau viśleṣas tu paraḥ smṛtaḥ
      |
       
       dvividhā vyādhayaḥ proktāḥ śarīre vātasaṃbhavāḥ ||  
 1.25.34  koṣṭhānusāriṇas tatra jñeyāḥ sarvāṅgarogiṇaḥ |
       
       pakṣāṅgarogiṇaś caiva jñeyāḥ sarvāṅgasāriṇaḥ ||  
 1.25.35  śūlavepanasaṃkocagātrastambhaiś ca pīḍitāḥ |
       
 asthigrahagṛhītāś ca sarve sarvāṅgarogiṇaḥ ||  
 1.25.36  tatra pādatalāṅguṣṭhajaṅghājānūruvaṃkṣaṇaiḥ  |
       
       gudameḍhrakaṭīpṛṣṭhayonigarbhāśayair api ||  
 1.25.37  yakṛtplīhāṃsahṛdayapārśvavakṣobhujāntaraiḥ |
       
 grīvāgaṇḍaharūśaṅkhanāsākṣidaśanacchadaiḥ ||  
 1.25.38  lalāṭakarṇasīmantaiḥ pratyekamanilārditaiḥ |
       
       dūyadbhir vikalaiś cāpi jñeyās tv ekāṅgarogiṇaḥ ||  
 1.25.39  ity etanmūlamuddiṣṭaṃ rogāṇāṃ ca yathāvidhi |
       
 bhūyas tv idam adhiṣṭhānaṃ pratirogaṃ pratīkṣata || ity āha bhagavān
      ātreyaḥ |
       
       iti bhele pañcaviṃśo ' dhyāyaḥ || || ṣaḍviṃśo ' dhyāyaḥ || athātaḥ
      aṣṭodarīyaṃ vyākhyāsyāma iti ha smāha bhagavān ātreyaḥ |
       
 
 
 
 1.26.1  athāṣṭāvudarāṇīha mūtrāghātāṃś ca nirdiśet |
       
       ṣaṭ kācāṃlliṅganāśāṃś ca jānīyāt timirāṇi ca ||  
 1.26.2  hikkāśvāsāṃś ca kāsāṃś ca khālity aṃ palitāni
      ca |
       
       śirorogārbudān gulmān chardīnatha bhagandarān ||  
 1.26.3  unmādānmukharogāṃś ca sthānānyanaśanasya ca |
       
       granthīṃś ca pañca pañcaiva kuṣṭhānyaṣṭau vinirdiśet ||  
 1.26.4  hṛdrogān pāṇḍurogāṃś ca sāsrāvān  śvayathūṃs tathā
      |
       
 abhiṣyandānadhīmanthānklībasthānāni cāpy atha ||  
 1.26.5  akṣirogānapasmārān raktarohiṇikāṃ tathā |
       
       pipāsāścopadaṃśāṃś ca catuṣkāṇi vinirdiśet ||  
 1.26.6 pṛṣṭharogajvarārśāṃsi raktapittavraṇau tathā |
       
       dvau dvau tisras tu vidradhyas tv alajyaḥ śoṇitāni ca ||  
 1.26.7  retasāṃ ślīpadaṃ cārma sapta sapta vinirdiśet |
       
       pramehān kṛmijātīś ca yonidoṣāṃś ca viṃśatim  ||  
 1.26.8  tatrodarāṇyathāṣṭau tu vyākhyātāni cikitsite |
       
       nidānenaiva rogās tu ye noktāstānnibodha me ||  
 1.26.9  aruṇā nīlapītāś ca haritaśvetalohitāḥ |
       
       kācaṃ ca liṅganāśaṃ ca timirāṇi ca nirdiśet ||  
 1.26.10  vātaḥ pittaṃ kapho vāpi yasya śīrṣaṃ vidhāvati |
       
       vidahanneṣa  mūlāni srotāṃsi samabhidrutaḥ ||  
 1.26.11 adhvanā vātibhārādvā dehināṃ vārdhakena vā |
       
 khālity aṃ palitaṃ vāpi pañcadhaiva  bhavatyatha ||  
 1.26.12  vātajaṃ pittajaṃ caiva śleṣmajaṃ māṃsajaṃ tathā |
       
       arbudaṃ medasā caiva pañcamaṃ nirdiśetpṛthak ||  
 1.26.13  vātajaṃ pittajaṃ caiva śleṣmajaṃ sannipātajam |
       
       āgantukaṃ pañcamaṃ ca mukharogaṃ pracakṣate ||  
 1.26.14  uṣṭragrīvaṃ parisrāvi śambūkāvartam eva ca |
       
       unmārgaṃ śatayoniṃ ca tadvadvidyādbhagandaram ||  
 1.26.15  chardayatyatha  vātena pittena ca kaphena ca |
       
       āhārādamanojñācca  sannipātāc ca pañcamam ||  
 1.26.16 praticchanne tu hṛdaye vātapittakaphairnaraḥ |
       
 arasādamanojñāc ca bhojyamannaṃ na sevate ||  
 1.26.17  vātajaṃ pittajaṃ caiva śleṣmajaṃ sannipātajam |
       
 sirāgranthiṃ vijānīyāt pañcamaṃ snāyuto bhiṣak ||  
 1.26.18  vātajaṃ pittajaṃ caiv kaphajaṃ sannipātajam |
       
       abhiṣyandaṃ vijānīyādadhimanthaṃ  ca buddhimān ||  
 1.26.19  śukloparodhāddaurbalyād dhvajabhaṅgāttathaiva ca |
       
       śukrakṣayāc ca catvāri klaibyasthānāni nirdiśet ||  
 1.26.20  vātajaṃ pittjaṃ caiva śleṣmajaṃ sannipātajam |
       
       akṣirogaṃ vijānīyānmānavānāṃ caturvidham ||  
 1.26.21  pūyānmūtrāc ca śuklāc ca sandhānāc cāpi dehinām |
       
       upadaṃśaṃ vijānīyādbhiṣagevaṃ caturvidham ||  
 1.26.22  raktāsrāvaṃ kaphasrāvaṃ pūyāsrāvaṃ tathaiva ca |
       
       toyāsrāvaṃ ca jānīyādbhiṣagevaṃ caturvidham ||  
 1.26.23  vātajāṃ pittajāṃ caiva śleṣmajāṃ sannipātajām |
       
       pipāsām api jānīyādbhiṣagevaṃ caturvidhām ||  
 1.26.24  vātajāṃ pittajāṃ caiva śleṣmajāṃ sannpātajām |
       
       vidyādrohiṇikāṃ caiva bhiṣagevaṃ caturvidhām ||  
 1.26.25  māṃsārma tvatha medo ' rma prastāryarma tathaiva
      ca |
       
 snāyavarma pravijānīyād bhiṣagevaṃ caturvidham ||  
 1.26.26  dvau jvarau dāhaśītau tu śārīrāgantujavraṇau |
       
       śuṣkārśaḥ śoṇitārśaś ca tathā dve cārśasī viduḥ ||  
 1.26.27  pṛṣṭharogāvupakṣārikṣāriṇau ca vinirdiśet |
       
       bāhyāyāmāntarāyāmau vidyādākṣepakau tathā ||  
 1.26.28  medasaḥ snāyuto māṃsādalajyastisra eva ca |
       
       vātātpittātkaphāccaiva tisro vidradhayaḥ smṛtāḥ ||  
 1.26.29  varāhākāraṇaṃ caiva raktaṃ kāṃsyavakaṃ tathā(?) |
       
       vātātpittātkaphānmāṃsānmedasaḥ snāyuto+ api ca ||  
 1.26.30  sirājamarma jānīyāt saptamaṃ dehināṃ bhiṣak |
       
       sapta sātmyāni jānīyāt tatra ṣaṭ syuryathā rasaiḥ ||  
 1.26.31 sarvasātmyaṃ yadeva syādvaraṃ  sātmyaṃ
      taducyate |
       
       mṛjjā jarāyujā levā rūpakā bahurūpakāḥ ||  
 1.26.32  parisarpā visarpāś ca gātrajā netrajās tathā |
       
 romadā rohitāś caiva kaṣṭā dāruṇakās tathā ||  
 1.26.33  śirojā dantajāś caiva śleṣmajāḥ śakṛdāśrayāḥ |
       
       lohitāḥ kālakāś caiva tathaiva śatamātṛkāḥ ||  
 1.26.34  vidyādviṃśatirity etāḥ kṛmijātīś ca dehinām |
       
       yathā patatriḥ śīghro ' pi svāṃ chāyāṃ nātivartate |
       
       vātādernātivartante bahavo ' pi tathā++āmayāḥ || ity āha bhagavān ātreyaḥ |
       
       iti bhele ṣaḍviṃśo ' dhyāyaḥ || |
       
       |saptaviṃśo ' dhyāyaḥ || athāto ' nnapānavidhīyaṃ vyākhyāsyāma iti ha smāha
      bhagavān ātreyaḥ |
       
 
 
 
 1.27.1  athodakaṃ kledayati lavaṇaṃ syandayaty api |
       
       atha pācayati kṣāraḥ kṣīraṃ vai jīvayaty api ||  
 1.27.2  snehayatyatha sarpiś ca piśitaṃ bṛṃhayaty api |
       
       māṣā bahumalāś cāpi ślīpadaṃ janayed dadhi ||  
 1.27.3  tvacaṃ prasādayet tailaṃ snehanāya ca kalpate |
       
       piṇyākaḥ kurute glāniṃ takraṃ ca kṣapayaty api ||  
 1.27.4  madhu cāpy atha sandhatte jarjarīkurute surā |
       
       hareṇubhir masūraiś ca bhṛśaṃ vāyuḥ prakupyati ||  
 1.27.5  kaphakṛnmūlakaṃ vidyāt sarṣapaṃ vātakopanam |
       
       laśunaṃ vātaśamanaṃ pittaśleṣmakaraṃ ca tat ||  
 1.27.6  nātiśleṣmakaraṃ hiṅgu ṣaṇḍyaṃ kṣāraḥ karoti ca |
       
       sarvaṃ tiktamavṛṣyaṃ tu vidyādanyatra kūlakāt ||  
 1.27.7  avṛṣyaṃ paiṣṭikaṃ sarvaṃ yavagodhūmavarjitam |
       
       dāḍimāmalakādanyatsarvamamlaṃ tu pittalam ||  
 1.27.8  yavakān dāruṇān vidyāt pṛthukānśāliṣaṣṭikān |
       
       nirdiśenmṛgatulyāṃs tu tathānūpānmṛgadvijān ||  
 1.27.9 tathaikāntahitāṃś cāpi jāṃgalānmṛgapakṣiṇaḥ |
       
       ity etatsaṃgraheṇoktaṃ bhojyaṃ vistarataḥ śṛṇu ||  
 1.27.10  pippalī śṛṅgiberaṃ ca palāṇḍulaśunāni ca |
       
       mūlakaṃ kṛśṇagandhā ca parṇāsaṃ kālamānakam ||  
 1.27.11  surasaṃ sumukhaṃ caiva caṭakaṃ ca phaṇijjakam |
       
       rasena kaṭukaṃ vidyāt vipāke madhuraṃ tathā ||  
 1.27.12  kirātatikto nimbaś ca ketukāśakaṭhillakāḥ |
       
       kūlakaṃ ca savetrāgraṃ tiktaṃ madhuvipāki ca ||  
 1.27.13  plakṣakāśmaryamadhukaṃ svādu pāke parūṣakam |
       
       kharjūraṃ nālikeraṃ ca priyālaṃ tadvidhāni ca ||  
 1.27.14  madhukaṃ ca bisaṃ caiva jīvanīyāni yāni ca |
       
       rase pāke ca madhuraṃ tadvidyād vividhaṃ ca yat ||  
 1.27.15  basāni kaṭukā bimbī sarvaṃ caivekṣuvaikṛtam |
       
       rase pāke ca madhuraṃ tad vidyāt trividhaṃ ca yat ||  
 1.27.16  nyaṅkuṃ carasamudrāṃś ca sṛmarānkhaḍgasūkarān |
       
 anyāṃś cānūpajān vidyānmadhurān rasapākataḥ ||  
 1.27.17  kādambānsaindhavānhaṃsānsārasāñścetavāraṇam  |
       
       kācākṣānmallikākṣāṃś ca tathā puṣkarasāyakān ||  
 1.27.18  dipavepni(?) śarārīṃś ca vikramān sumanāmukhān |
       
       nandimaudgalyakāṃś cāpi kālakān kṛṣṇapucchakān ||  
 1.27.19  ājñātān ḍuṇḍubhāṃś caiva maṇḍūkān chuṭumallikān |
       
       harṣyāt tu saptavārādi tathā garbhabhatāsakān(?) ||  
 1.27.20  sarvāṃś ca vārijānvidyānmadhurān rasapākataḥ |
       
       priyaṅguś ca plāṅgaś ca balākāś ca khagās tathā ||  
 1.27.21  ye cānye ' pyaudakā bhaumyāḥ khecarāś ca khagāḥ smṛtāḥ |
       
       nakrāṃś ca śiśumārāṃś ca vallakīmatsyakacchapān  ||  
 1.27.22  anyāṃś ca vārijānvidyānmadhurānrasapākataḥ |
       
       priyaṅguś ca vinaktāś ca nīlikāśāliṣaṣṭikāḥ ||  
 1.27.23  parūṣakāś ca nīvārāḥ kodravā brahmabhūtikāḥ |
       
       ity etaddhānyajātaṃ vai yaccānyadapi tadvidham ||  
 1.27.24  rasena madhuraṃ tadvai vipāke kaṭukaṃ viduḥ |
       
       mudgān masūrāṃś caṇakān kulutthāṃś ca kalāyakān ||  
 1.27.25  rasena madhurāṃstānvai vipāke kaṭukānviduḥ |
       
       rohīṃ śvadaṃṣṭrānuṣṭrāṃś ca śarabhānmṛgamātṛkān ||  
 1.27.26  athānyānmadhurāsvādānvipāke  kaṭukānviduḥ |
       
       kharāś cāścatarāmeṣā  ye cānye tādṛśā mṛgāḥ ||  
 1.27.27  rasena madhurāṃstānvai vipāke kaṭukānviduḥ |
       
       harītān stokakāṃś caiva kapotān śukaśārikāḥ ||  
 1.27.28  caṭakān bhṛṅgarājāṃś ca tathā pippalakānapi |
       
       godhāputrāṃstailapākānye cānye pratudāḥ khagāḥ ||  
 1.27.29  ye cānye madhurāstānvai vipāke kaṭukānviduḥ |
       
       anupānāni vakṣyāmi yeṣu yāni hitāni vai ||  
 1.27.30  āje kaṣāyaśītas tu hāyane codakaṃ tathā |
       
       anupānaṃ vidhātavyaṃ vārāhe khadirodaram ||  
 1.27.31  dadhi cukraṃ ca dhānyānām anupānaṃ pradāpayet |
       
       śīrodakaṃ bisagranthisevanānāṃ tathāsavān ||  
 1.27.32  tadvārijānāṃ satvānām anupānaṃ pradāpayet |
       
       triphalāṃ śīdhumārdvīkaṃ kadambapanasodakam ||  
 1.27.33  suradrujambūplakṣāṇāṃ phalaskandhāsavānpṛthak |
       
       mudgādisūpadhānyānām anupānaṃ pradāpayet ||  
 1.27.34  bilvapiṇḍakakalkānāṃ kapitthasyāthavāsavān |
       
       guhāśayānāṃ satvānām anupānaṃ pradāpayet ||  
 1.27.35  nyagrodhādigaṇasyātha skandhaśākhāphalāsavān |
       
       viṣkirāṇāṃ vihaṅgānām anupānaṃ pradāpayet ||  
 1.27.36  kakubhasyānupānaṃ tu snigdhānāṃ cāpi vāruṇīm |
       
       caturvidhasya snehasya toyamuṣṇaṃ pradāpayet ||  
 1.27.37  drākṣākāśmaryakharjūrayavavāṭyāṃstathāsavān  |
       
       aśvagandhakaṣāyaṃ tu vāruṇīmaṇḍam eva ca ||  
 1.27.38  sukhena pācayaty annaṃ rocayaty apakarṣati |
       
       anupānaṃ manuṣyāṇāṃ sātmyatāṃ ca prayacchati || ity āha bhagavān
      ātreyaḥ |
       
       iti bhele saptaviṃśo ' dhyāyaḥ || || aṣṭāviṃśo ' dhyāyaḥ || athāto
      bhojanavidhīyaṃ vyākhyāsyāma iti ha smāha bhagavān ātreyaḥ |
       
 
 
 
 1.28.1  yad bhakṣayati bhuṅkte vā vidhivac cāpi mānavaḥ |
       
 anyac ca kiñcit pibati tat sarvaṃ ṣaḍrasānvitam ||  
 1.28.2  pathyāpathyam abodhāryaṃ, tasmād bhojyaṃ śarīriṇām |
       
 rasato vīryataś caiva pravakṣyāmy ata uttaram ||  
 1.28.3  śālayo madhurāḥ sarve vipāke kaṭukāḥ smṛtāḥ |
       
       raktaśālirvaras teṣāmaraukṣyāl lekhano  na ca ||  
 1.28.4  dīrghaśūko  mahā śāliḥ sugandhiḥ śālikāmukhaḥ
      |
       
       kṛṣṇavrīhiḥ kāñcanakaḥ lopārkṣaḥ śītabhīrukaḥ ||  
 1.28.5  hāyano lodhraśāliś ca raktaśāliguṇānvitaḥ |
       
       pūrvapūrvo laghutaraḥ pathyaḥ kiṃca bhavatyataḥ ||  
 1.28.6  sugandhakā gandhavanto gandhena madayantyatha |
       
       raukṣyāc ca kalamaṃ vidyādadhikaṃ vai viśeṣataḥ ||  
 1.28.7  kaṣāyas tv adhikaḥ kiṃcit ṣaṣṭikāḥ śālibhiḥ samāḥ |
       
       mahādoṣāḥ suguravaḥ pāṭalāvrīhayas tathā ||  
 1.28.8  yavakā nityam ahitāḥ  kṛṣṇavrīhipramodakāḥ |
       
 vīryoṣṇā madhurāste vai sakaṣāyāś ca kīrtitāḥ ||  
 1.28.9  bahūrūkṣāḥ kaṣāyāś ca koradūṣāḥ savāruṇāḥ |
       
       prasādhikāḥ kaṃ gavaś ca śyāmākāś ca samā rasaiḥ ||  
 1.28.10 uddālakās tu saṃkhyā tāḥ kaṣāyā madhurā rase
      |
       
       grīṣme tu sevitāste vai kopayanty āśu mārutān ||  
 1.28.11  yavās tv atiyavāś caiva godhūmāś ca samā rase |
       
       madhurāḥ sakaṣāyāś ca śleṣmalā lohitā nṛṇām ||  
 1.28.12  atha veṇuyavā nātikaṣāyā madhurā rase |
       
       kaphaṃ pittaṃ ca medaś ca kopayantyatisevitāḥ ||  
 1.28.13  kṛṣṇā mudgā mahāmudgāḥ haritāścirajīvinaḥ |
       
       makuṣṭhakāś ca te ' pyuktāḥ kaṣāyā madhurā rase ||  
 1.28.14  hareṇavo masūrāś ca satīnāś ca tathāḍhakī |
       
       kulutthāś ca viseṣeṇa kaṣāyamadhurā rase ||  
 1.28.15  sarve tu lavaṇakṣārā dīpanīyāḥ prakīrtitāḥ |
       
 avṛṣyāś ca viśeṣeṇa durbalānāṃ hitā na ca ||  
 1.28.16  śvadaṃṣṭrā yāvanālaś ca dvau kṣārau śītalau(?) smṛtau |
       
       śuklaṃ vinihatastau tu dṛṣṭiṃ cāpi śarīriṇām ||  
 1.28.17  navanītaṃ tathāmlaṃ tu ghṛtaṃ vai madhuraṃ smṛtam |
       
       sarvaṃ dugdhamabhiṣyandi gavyaṃ tebhyo viśiṣyate ||  
 1.28.18  vājī bhavati dugdhena balaṃ cātyupajāyate |
       
       sañjīvanaṃ sambhavati sarvaṃ kṣīramudāhṛtam ||  
 1.28.19  rase pāke ca madhuraṃ tailaṃ sarvaṃ prakīrtītam |
       
       yasminyasminviśeṣas tu yo yastasminnibodha tam ||  
 1.28.20  tailameraṇḍabilvānāmuṣṇaṃ vātaharaṃ smṛtam |
       
       ity uktānyuṣṇavīryāṇi ya danyacchītam eva tat ||  
 1.28.21  vibhītakānāṃ tailaṃ tu kaṣāyamadhuraṃ rase |
       
       kaphapittaharaṃ proktaṃ keśyaṃ caiva śarīriṇām ||  
 1.28.22  ataḥ karañjabījānāṃ vijñeyāni tathaiva ca |
       
       tailāni rasato vidyāt tiktāni madhurāṇi ca ||  
 1.28.23 pittaśleṣmakaraṃ tiktamiṅgudītailamucyate |
       
       sakaṣāyaṃ madhūkānāṃ kaphapittānilāpaham ||  
 1.28.24 kaulakaṃ madhurasparśaṃ rasato ' tha vipākataḥ |
       
       yasminyasminviśeṣas tu yo yastaṃ me nibodhata ||  
 1.28.25  palālajātaṃ chvākamatīva guru sammatam |
       
       mahādoṣamabhiṣyandi  sukhaṃ bāhyopaghātakam(?) ||  
 1.28.26  chatrākaṃ gomayodbhūtaṃ kaṣāyamadhuraṃ rase |
       
       kaṣāyaṃ veṇucchatrākaṃ mārutaṃ kopayennṛṇām ||  
 1.28.27  sarvaṃ tu śākaṃ madhuraṃ rasato ' tha vipākataḥ |
       
       yasminyasminviśeṣas tu yo yastasminnibodha tam ||  
 1.28.28  mārutaṃ kopayennṝṇāṃ viṣṭambhitvād alāvukam |
       
       śleṣmāṇaṃ vardhayec cāpi vipākena balīyasā ||  
 1.28.29  kūṣmāṇḍaṃ śleṣmalaṃ vidyānnavaṃ śaradi bhakṣitam |
       
       tadalpadoṣaṃ bhavati parisaṃvatsaroṣitam ||  
 1.28.30  kaṣāyamadhuraṃ vidyāt khādiraṃ cātisāri ca |
       
 tiktaṃ dīpanasaṃsṛṣṭaṃ nirdoṣaṃ taccharīriṇām ||  
 1.28.31  kośātakī karīrāṇāṃ śatāvaryāś ca tiktakam |
       
       kaṣāyaṃ nālikāyāś ca tiktaḥ puṣkaravartakaḥ ||  
 1.28.32  vetrāgraṃ tiktakaṃ nimbaṃ tilaśākaṃ ca śītikā |
       
       kurūṭikā kunaṭikā tathā gandharvahastakaḥ ||  
 1.28.33  tathā nāḍīkalāyaś ca pañcāṅgulyas tathaiva ca |
       
       etāni vidyācchākāni tiktāni rasapākataḥ ||  
 1.28.34  sa tīnaśākaṃ madhuramīṣatiktopasaṃhitam |
       
       kovidārasya śākaṃ tu pūrveṇaiva samaṃ matam ||  
 1.28.35  vārtākīnāṃ phalaṃ tiktaṃ kaṭukenopasaṃhitam |
       
       grahaṇīṃ dīpayatyetacchaleṣmāṇaṃ vinihanti ca ||  
 1.28.36 kaṭhillabakulau caiva madhurau
      śukraśo dhanau |
       
       hatastandrāṃ ca vātaṃ ca nityam eva viṣūcikām ||  
 1.28.37  alambusaḥ sakaṭukastiktako vātakopanaḥ |
       
       bhinatti kaphasaṅghātaṃ viṣṭabhyātha vipacyate ||  
 1.28.38  lāṅgaśākaṃ tu madhuraṃ lavaṇenopasaṃhitam |
       
       kaṭukaṃ bahudoṣaṃ ca tathā pakṣanikācanam(?) ||  
 1.28.39  kaṭuko dīpanīyaś ca viṣahā svastiko rase |
       
       kaṣāyamadhurā  cillī cuñcurmadhuraśītalaḥ ||  
 1.28.40  bhārṅgī māṣaś ca madhurau rasataḥ parikīrtitau |
       
       mudgaśākaṃ satiktaṃ tu sakṣāraś caiva vāstukaḥ ||  
 1.28.41  niṣpāvaśākaṃ madhuraṃ māṣaśākaṃ tathā smṛtam |
       
       candrākaśākamamlaṃ tu kaṣāyas tu gavedhukaḥ ||  
 1.28.42 tunnakaṃ prapunāṭaś ca jīvantī suniṣaṇṇakam |
       
       madhurāṇyalpadoṣāṇi tathaiva tu kuṭiñjakaḥ ||  
 1.28.43  piṇḍāluśākaṃ ca navaṃ tuṇḍikeraphalāni ca |
       
       madhurāṇyalpadoṣāṇi saṃsṛṣṭakaṭukāni ca ||  
 1.28.44  upodakā tu madhurā lavaṇenopasaṃhitā |
       
       ity etannirdiśecchākaṃ yadanyadapi tadvidham ||  
 1.28.45  ājaṃ gavyamathaurabhraṃ vārāhaṃ caiva yatsmṛtam |
       
       hastimāṃsaṃ ca madhuramuṣṭraṃ guru ca nirdiśet ||  
 1.28.46  vidyādevaṃguṇaṃ caiva sakaṣāyaṃ ca māhiṣam |
       
       khaḍgamāṃsamabhiṣyandi sasvādulavaṇaṃ rase ||  
 1.28.47  kutamāyurmayūraśca  gokarṇo gavayo guruḥ |
       
       sṛmaraścamaro nyaṅkurmadhurā guravaś ca te ||  
 1.28.48  ṛśyaś ca mṛgamātā ca tuṅgaś ca hariṇī mṛgaḥ |
       
 pārāvata  || iti bhele
      aṣṭāviṃśo ' dhyāyaḥ || iti bhelasaṃhitāyāṃ sūtrasthānaṃ samāptam ||
      nidānasthānam  || dvitīyo ' dhyāyaḥ ||  
 
 
 
 
 
 
 2.2.1  urovighātāttasyātha jvaraḥ kāsaś ca jāyate |
       
       svaraḥ sīdati cāpy asya niṣṭhīvati saśoṇitam ||  
 2.2.2  athavāpyavaśo jantuḥ śaśvatsa parihīyate |
       
       ity etairlakṣaṇairvidyāt sāhasaprabhavaṃ kṣayam ||  
 2.2.3  yāvatsa balavāneva bṛṃhayet tāvadeva tam |
       
       yasmād balasamāveśaṃ puruṣasyeha  jīvitam ||  
 2.2.4  sa yadā gurumadhye vāpy athavā rājasaṃsadi |
       
       goṣṭhe strīdyūtamadhye vā hastipṛṣṭhe ' thavā rathe ||  
 2.2.5  bhayāt prasaṅgāc ca hriyā ghṛṇitvād vāpi mānavaḥ |
       
       prāptapātaṃ purīṣaṃ vā mūtraṃ vāpi ruṇaddhi yaḥ ||  
 2.2.6  tasya sandhāraṇādvāyurūrdhvabhāge samīritaḥ |
       
       uraḥśūlaṃ pārśvaśūlaṃ gulmaṃ ca janayatyatha ||  
 2.2.7  gulmajanmanimittaś ca jvaraḥ kāsaś ca jāyate |
       
 svaraḥ prabhidyate cāsya niṣṭhīvati sapūtikam ||  
 2.2.8  athavāpyavaśo jantuḥ śaśvatsa parihīyate |
       
       ity ebhir lakṣaṇair vidyāt sandhāraṇakṛtaṃ kṣayam ||  
 2.2.9  ātmārthaṃ lajjate janturgurorvā strījanasya ca |
       
       tasmād ātmārthameveha prāptaṃ vegaṃ na dhārayet ||  
 2.2.10  sa yadā durbalo jantuḥ svalpāhāraḥ kṛśo ' pi vā |
       
       rūkṣabhojī viśeṣeṇa striyo yaś cātisevate  ||  
 2.2.11  saraktaṃ kurute mūtraṃ jantuḥ śuklaparikṣayāt |
       
       retaḥsthānaṃ ca suṣiraṃ vāyurasya pradhāvati ||  
 2.2.12  tasya vātābhibhūtasya jvaraḥ kāsaś ca jāyate |
       
       svaraḥ sīdati cāpy asya niṣṭhīvati saśoṇitam ||  
 2.2.13  athavāpyavaśo jantuḥ śaśvatsa parihīyate |
       
       ity ebhir lakṣaśairvidyādatimaithunajaṃ kṣayam ||  
 2.2.14  ratimūlaṃ śarīraṃ hi śarīrasya ratiḥ phalam |
       
       tasmāt phalārthī mūlārthaṃ striyaḥ seveta yuktitaḥ ||  
 2.2.15  sa yadā durbalo jantuḥ sevate viṣamāśanam |
       
       bhuñjānasyāsya viṣamaṃ vaiṣamyaṃ yānti dhātavaḥ ||  
 2.2.16  tataḥ purīṣameveha vardhayatyasya bhojanam |
       
       nāvāpnoti rasaṃ dehe vikṛtasyeva dehinaḥ ||  
 2.2.17  rase nivṛtte tasyātha jvaraḥ kāsaś ca jāyate |
       
       svaraḥ sīdati cāpy asya niṣṭhīvati saśoṇitam ||  
 2.2.18  athavāpyavaśo jantuḥ śaśvatsa parihīyate |
       
       ity ebhir lakṣaṇairvidyādviṣamāśanajaṃ kṣayam ||  
 2.2.19 yasmādarthī śarīrārthaṃ rasabhojanamicchati |
       
       śarīrāpekṣayā tasmād āhāraṃ susamācaret ||  
 2.2.20  iti catvāri śoṣāṇāmuktānyāyatanāni me |
       
 yāni buddhvā pariharedārogyārthī pumāniha |
       
       buddhau cārogyamāyattamidamuktaṃ maharṣiṇā || ity āha bhagavān ātreyaḥ
      |
       
       iti bhele nidāne dvitīyo ' dhyāyaḥ || || tṛtīyo ' dhyāyaḥ || athāto
      gulmanidānaṃ vyākhyāsyāma iti ha smāha bhagavān ātreyaḥ |
       
 
 
 
 2.3.1  vātātpittātkaphāccaiva nicayādatha lohitāt |
       
       pañca gulmā bhavantīha teṣāṃ vakṣyāmi lakṣaṇam ||  
 2.3.2  sa yadā vātalo janturvātalaṃ bhajate ' śanam |
       
       dhāvati plavate vāpi rātrau jāgarti vā punaḥ ||  
 2.3.3 atibrūte ' tihasati striyo vātiniṣevate |
       
       udāvartayate vāpi karma cātiniṣevate ||  
 2.3.4  vṛkṣaprapatanādvāpi chardayatyathavā balāt |
       
       tasyaivaṃ kupito vāyur āmāśayamupāgataḥ ||  
 2.3.5  pārśvayor hṛdi kukṣau vā gulmaṃ saṃjanayatyatha |
       
       sa sakṛdbhavati sthūlaḥ punar bhavati vāpy aṇuḥ ||  
 2.3.6  todasphuraṇasaṃyukto vidhyate ca vidhāvati |
       
       vedanāṃ janayatyeṣa jvaraṃ sañjanayaty api ||  
 2.3.7  vastiśīrṣaṃ ca saṃgṛhya dārayanniva tiṣṭhati |
       
 viṣaṃ bhavati cāhāro mūrdhānaṃ pratipadyate ||  
 2.3.8  punaś ca dṛśyate vyaktaṃ punarnaśyati cāpy atha |
       
       karoti gāḍhaṃ duḥkhena purīṣaṃ vā saśoṇitam ||  
 2.3.9 kṛṣṇābhāsaś ca puruṣo vātagulmī sa dṛśyate |
       
       yassadā pittalo jantuḥ pittalaṃ bhajate ' śanam ||  
 2.3.10  apramāṇena durmedhāḥ sevate pānamīdṛśam |
       
       tasyaivaṃ kupitaṃ pittamāmāśayamupāgatam ||  
 2.3.11  pārśvayor hṛdi kukṣau vā gulmaṃ sañjanayatyatha |
       
       uṣyate dūyate cāpi dahyate dhūpyate tathā ||  
 2.3.12  nityaṃ taptaś ca raktaṃ ca svedaṃ
      muñcatyabhīkṣṇaśaḥ  |
       
       ayogolo yathā taptas tathā sthānagate dahet ||  
 2.3.13  tṛṣṇāṃ mūrcchāṃ ca janayetsthānād api visarpati |
       
       vedanā paramā caiva tasmin sthāne prajāyate ||  
 2.3.14  purā jātāni lomāni tasmād gulmaparigrahāt |
       
 cyavante na ca jāyante yāvadvyādhirna śāmyati ||  
 2.3.15  pittagulmena puruṣaḥ pītābhāsaś ca lakṣyate |
       
       yassadā śleṣmalo  jantuḥ śleṣmalaṃ bhajate ' śanam ||  
 2.3.16  apramāṇena durmedhā divāsvapnaratas tathā |
       
       tasyaivaṃ kupitaḥ śleṣmā hyāmāśayamupāgataḥ ||  
 2.3.17  pārśvayor hṛdi kukṣau vā gulmaṃ sañjanayatyatha |
       
       na cāsya svadate bhojyaṃ bhuktaṃ na ca vipacyate ||  
 2.3.18  śleṣmaṇā saha bhuktaṃ ca muhurūrdhvaṃ prapadyate |
       
       śuklamūtrapurīṣaś ca śuklābhāsas tathaiva ca ||  
 2.3.19  śuklanetraś ca bhavati gulme śleṣmasamudbhave |
       
       yassadā karśito janturvyādhinā bheṣajena vā ||  
 2.3.20  asañjātabalāgniś ca doṣalānyupasevate |
       
       tasya sannicitā doṣā gulmaṃ kurvanti dāruṇam ||  
 2.3.21  tatra sarvāṇi rūpāṇi dṛśyante sānnipātike |
       
       atha lohitagulmas tu strīṇām eva prajāyate ||  
 2.3.22 nāsau bhavati nṝṇāṃ tu tasya vakṣyāmi lakṣaṇam |
       
       acirapracyute garbhe sūtikāyās tathā ' cirāt ||  
 2.3.23  atiprajananādvāpi tathā ' prajananena vā |
       
       sandhāraṇādvā bhārasya raktamādhmāpayet tataḥ ||  
 2.3.24 sā śoṇite sthite nārī garbhiṇī strīti manyate |
       
       samayādatha  śūlāni tasyāḥ kukṣau bhavatyatha ||  
 2.3.25  koṣṭhe gulmodaraṃ tac ca garbho ' yam iti manyate |
       
       garbho ' yam iti ca vyādhirvarṣamekaṃ bahūny api ||  
 2.3.26  dhārayatyatha nirbhedaṃ kathañcitsanniyacchati |
       
       athāsyāḥ kālaparyāyāt sakṣīrau bhavataḥ stanau ||  
 2.3.27  kṛśā bhavati sā pāṇḍurdohadaṃ cābhinandati |
       
       chardirniṣṭhīvikā caiva tandrā caivaṃ prabādhate ||  
 2.3.28  pādayoḥ śvayathuś ca syādraktagulme praduṣyati |
       
       eṣāṃ tu khalu pañcānāṃ gulmānāṃ samudāhṛtam |
       
 vidyādasādhyaṃ nicayaṃ yatnasādhyāṃstathetarān || ity āha
      bhagavān ātreyaḥ |
       
       iti bhele nidāne tṛtīyo ' dhyāyaḥ || || caturtho ' dhyāyaḥ || athātaḥ
      kāsanidānaṃ vyākhyāsyāma iti ha smāha bhagavān ātreyaḥ |
       
 
 
 
 2.4.1  vātātpittātkaphāccaiva kṣatādvātha kṣayād api |
       
       pañca kāsā bhavantīha teṣāṃ vakṣyāmi lakṣaṇam ||  
 2.4.2  yassadā vātalo janturasātmyaṃ vai niṣevate |
       
       rūkṣamaśnāti pibati rūkṣaṃ hi bahu khādati ||  
 2.4.3  tasya vātaḥ prakupito gṛhītvā hṛdayaṃ tataḥ |
       
       ūrdhvaṃ samprāpya dhamanīratha kāsāya kalpate ||  
 2.4.4  uraḥśūlaṃ pārśvaśūlaṃ pṛṣṭhastambhaśca  jāyate |
       
       āṭopyate ' syodaraṃ ca śiraś cāsyātimanthyate ||  
 2.4.5  uro ' bhighātātpārśve ca gṛhyete iva dehinaḥ |
       
 kaphaḥ prakāsamānasya sasaṃrambhaḥ pravartate |
       
 
 2.4.6  pratataṃ kāsamānasya mūtraṃ vāto ruṇaddhi hi |
       
       ity ebhir lakṣaṇairvidyādvātakāsaṃ śarīriṇām ||  
 2.4.7  yassadā pittalo janturasātmyaṃ vai niṣevate |
       
       amlamaśnāti pibati khādatyāsvādayaty api ||  
 2.4.8  tasya pittaṃ prakupitaṃ gṛhītvā hṛdayaṃ tataḥ |
       
       ūrdhvaṃ samprāpya dhamanīstataḥ kāsāya kalpate ||  
 2.4.9  uro vidahyate cāsya tathaivāpyabhitapyate  |
       
 soṣmanāsaś ca bhavati dahyete cākṣiṇī tataḥ ||  
 2.4.10  niṣṭhīvati sapittaṃ ca raktaṃ vā nā kadācana |
       
       mukhaṃ bhavati vā pītaṃ pittakāsena dehinaḥ ||  
 2.4.11  yassadā śleṣmalo jantuḥ śleṣmalaṃ bhajate ' śanam |
       
       pibatyaśnāti madhuraṃ madhuraṃ vāpi khādati ||  
 2.4.12  avyāyāma rataś cāpi divāsvapnaṃ ca sevate |
       
       tasya śleṣmā prakupito gṛhītvā hṛdayaṃ tataḥ ||  
 2.4.13  ūrdhvaṃ samprāpya dhamanīstataḥ kāsāya kalpate |
       
       grathitaṃ śleṣmaṇā kāsaṃ niṣṭhīvati sapūtikam ||  
 2.4.14  duṣṭaśleṣmapratiśyāyaḥ śleṣmakāsena jāyate |
       
       sāhasaṃ karma yaḥ kṛtvā vikṣataṃ khedayatyuraḥ ||  
 2.4.15  niṣṭhīvati saraktaṃ ca kāse kṣatasamudbhave |
       
       strīṣu saktaś ca yo jantus tasya śuklaparikṣayāt ||  
 2.4.16  liṅgaṃ vātābhibhūtatvāt sūcībhir iva tudyate |
       
       saraktaṃ kurute mūtraṃ tathā śuklaṃ ca lohitam ||  
 2.4.17  sarva ete samuddiṣṭāḥ kāsā lakṣaṇato mayā |
       
       tānavekṣya bhiṣag buddhyā tataḥ kuryāc cikitsitam  || ity āha bhagavān
      ātreyaḥ |
       
       iti bhele nidāne caturtho ' dhyāyaḥ || || pañcamo ' dhyāyaḥ || athātaḥ
      kuṣṭhanidānaṃ vyākhyāsyāma iti ha smāha bhagavān ātreyaḥ |
       
 
 
 
 2.5.1  pippalīṃ kākamācīṃ  ca likucaṃ dadhisarpiṣā |
       
       vātāyuṃ  payasā sārdhaṃ guḍena saha mūlakam ||  
 2.5.2  anyadevaṃvidhaṃ yac ca viruddhaṃ tatsamaśnataḥ |
       
       chardiṃ pratighnataś cāpi mithyāsaṃsargasevanāt ||  
 2.5.3  anullikhya vidagdhaṃ ca vidāhi ca samaśnataḥ |
       
 pathi cārādviriktasya  śrāntasyodakasevanāt ||  
 2.5.4  matsyān payaś ca nimbūṃś ca tathaikadhyaṃ samaśnataḥ
      |
       
       jantossañjāyate kuṣṭhaṃ tadvidhānāṃ ca sevanāt ||  
 2.5.5  yassadā śleṣmalo jantuḥ śleṣmalaṃ bhajate ' śanam |
       
       sevate ca divāsvapnaṃ tasya śleṣmā pravardhate ||  
 2.5.6  sa vṛddho dūṣayatyasya māṃsaṃ tvagrudhiraṃ  tathā |
       
       utsādyate tvagdoṣeṇa svidyate tena cāpy atha ||  
 2.5.7  tatra kuṣṭhāni jāyante dadru sidhmāni vai punaḥ |
       
       maṇḍalāni ca citrāṇi teṣāṃ vakṣyāmi lakṣaṇam ||  
 2.5.8  maṇḍalāni ghanānīha piṭakābhāni sarvaśaḥ |
       
       sakaṇḍūni visarpīṇi dadrukuṣṭhāni nirdiśet ||  
 2.5.9  prasravanti yadā tāni doṣotsannāni dehinaḥ |
       
       tadāsya kīlaṃ koṣaṃ ca picchilaṃ saṃsravanti ca ||  
 2.5.10 saṃhatāni vipāṇḍūni paṅkiloṣṭhacitāni ca |
       
 tvagutthāni tu rūksāṇi maṇḍalāni tanūny api ||  
 2.5.11  sidhmakuṣṭhāni jānīyāt tathā tāni bhavanti vai |
       
       picchilaṃ madhuvarṇaṃ ca yadā doṣāḥ sravanti ca ||  
 2.5.12  maṇḍalāni ca śuklāni ghanotsannāni sarvaśaḥ |
       
       vidyānmaṇḍalakuṣṭhāni cirabhedīni dehinām ||  
 2.5.13  yadā tu tāni bhidyante tadā śvetaṃ sravanti hi |
       
       iti śleṣmasamutthāni trīṇi kuṣṭhāni nirdiśet ||  
 2.5.14  yassadā vātalo janturvātalaṃ bhajate ' śanam |
       
       vātātapau sevate ca tasya vātaḥ pravardhate ||  
 2.5.15  sa vṛddho dūṣayatyasya tvaṅmāṃsarudhiraṃ tathā |
       
 utsādyate tvagdoṣeṇa svidyate tena cāpy atha ||  
 2.5.16  kapālakuṣṭhaṃ tenāsya praduṣṭe māṃsaśoṇite |
       
       jantorvivṛddhavātasya tasya vakṣyāmi lakṣaṇam ||  
 2.5.17  paruṣāṇyaruṇābhāni maṇḍalāni samāni ca |
       
       vidyāt kapālakuṣṭhāni cirabhedīni dehinām ||  
 2.5.18  yassadā pittalo jantuḥ pittalaṃ bhajate ' śanam |
       
       vātātapau sevate ca tasya pittaṃ prakupyati ||  
 2.5.19  tad vṛddhaṃ dūṣayatyasya tvaṅmāṃsarudhiraṃ tadā |
       
       utsādyate tvagdoṣeṇa svidyate tena cāpy atha ||  
 2.5.20  tataḥ kuṣṭhāni jāyante praduṣṭe māṃsaśoṇite |
       
       pittasya parikope vā teṣāṃ vakṣyāmi lakṣaṇam ||  
 2.5.21  pakvodumbaravarṇāni maṇḍalānīha yāni tu |
       
       vidyādaudumbarāṇyatra tānyasādhyāni dehinām ||  
 2.5.22  prāpnuvanti yadā bhedaṃ kuṣṭhāny audumbarāṇi ca |
       
       maṇḍalīkāni kuṣṭhāni tadā tāni bhavanti vai ||  
 2.5.23  maṇḍalāni ca yānīha puṇḍarīkanibhāni vai |
       
       puṇḍarīkāṇi sādhyāni tāni vidyādvicakṣaṇaḥ ||  
 2.5.24  prāpnuvanti yadā bhedaṃ puṇḍarīkāṇi yāni vai |
       
       ṛśyajihvāni kuṣṭhāni tadā tāni vinirdiśet ||  
 2.5.25  nīlotpalasavarṇāni maṇḍalānīha rūpataḥ |
       
       ṛśyajihvāni kuṣṭhāni tānyasādhyāni nirdiśet ||  
 2.5.26  prāpnuvanti yadā bhedamṛśyajihvānyaśeṣataḥ |
       
       kākaṇānīti matimāṃstadā tāni vinirdiśet ||  
 2.5.27 kākaṇantikavarṇāni maṇḍalānīha yāni tu |
       
       kākaṇānīti tānyāhuḥ pratyākhyeyāni dehinām ||  
 2.5.28  iti kuṣṭhanidānaṃ vai vyākhyātam anupūrvaśaḥ |
       
       tanniśamyeha matimān hitajīrṇāśano bhavet || ity āha bhagavān ātreyaḥ |
       
       iti bhele nidāne pañcamo ' dhyāyaḥ || || ṣaṣṭho ' dhyāyaḥ || athātaḥ
      pramehanidānaṃ vyākhyāsyāma iti ha smāha bhagavān ātreyaḥ |
       
 
 
 
 2.6.1  prakṛtiprabhavaś caiva narasya svakṛtas tathā |
       
       jñeyaḥ prameho dvividhas tasya vakṣyāmi lakṣaṇam ||  
 2.6.2  ślakṣṇāṅgā mṛdavaḥ snigdhā bhṛśaṃ śleṣmalamedurāḥ |
       
       jātapramehā nardanti matsyamāṃsocitā narāḥ ||  
 2.6.3  mātāpitṛbhyāmīdṛgbhyāṃ janito yas tu mānavaḥ |
       
       medaḥśithilanāttasya prakṛtyā sa tu mehati ||  
 2.6.4  anūpajānāṃ susnigdhairvividhaiś cāpi vārijaiḥ |
       
       gavyājaurabhramāṃsaiś ca sadyo dadhnā ghṛtena vā ||  
 2.6.5  guḍaprakāraiḥ payasā palalenaudakaiḥ khagaiḥ |
       
       avyāyāmāddivāsvapnātsukhaśayyāsanāttathā ||  
 2.6.6  ity ebhir īdṛśaiś cānyairmedaḥ  snigdhaiḥ
      pravardhate |
       
       medaḥ pravṛddhaṃ dehaṃ ca vastiṃ ca kledayaty api ||  
 2.6.7  yassadā medasā klinnaḥ śleṣmalaṃ bhajate ' śanam |
       
       tasya prakupitaḥ śleṣmā pramehān kurute daśa ||  
 2.6.8  tad yathodakamehaṃ ca piṣṭamehaṃ tathaiva ca |
       
       evamādīṃstathānyāṃś ca teṣāṃ vakṣyāmi lakṣaṇam ||  
 2.6.9  sphaṭikāmbunibhaṃ mūtramudamehī pramehati |
       
       śuklapiṣṭanibhaṃ cāpi piṣṭamehī pramehati ||  
 2.6.10 kāṇḍekṣurasamehī ca mehatīkṣurasopamam |
       
       mūtraṃ śuklopamaṃ cāpi śuklamehī tu mehati ||  
 2.6.11  ity etāṃścaturo mehāñ jānīyāt kevalātkaphāt |
       
       śleṣmaṇyanubale  pitte ye mehanti tu tāñchṛṇu ||  
 2.6.12  lavaṇāmbunibhaṃ mūtraṃ vidyāllavaṇamehinaḥ |
       
       pramehati tathā jantussurāmehī surākṛti || mūtraṃ sāndraṃ prasannaṃ tu
      dṛśyate  sāndramehinaḥ |
       
 
 iti bhele nidāne ṣaṣṭho '
      dhyāyaḥ || || saptamo ' dhyāyaḥ ||  ..
        .. gītāni bhajate nityaṃ 
      pittonmādanipīḍitaḥ  ||  
 
 
 2.7.1  yassadā śleṣmalo jantuḥ śleṣmalaṃ bhajate ' śanam |
       
       sevate ca divāsvapnaṃ tasya śleṣmā pravardhate ||  
 2.7.2  sa vṛddha ūrdhvaṃ hṛdayād gṛhītvā dhamanīrdaśa |
       
       ruddhvā cetovahaṃ mārgaṃ saṃjñāṃ bhraṃśayate tataḥ ||  
 2.7.3  sa bhraṣṭasaṃjñaḥ puruṣastāni tāni viceṣṭate |
       
       gāyannṛtyati caikatra hasatyatha ca roditi ||  
 2.7.4  ekatrāste vinā lokaṃ śete cāpi jaḍo yathā |
       
       janaṃ bhīṣayate cāpi śleṣmonmādī pumāniha ||  
 2.7.5  yas tv etat sarvamaśnāti yathoktaṃ doṣakopanam |
       
       sannipātāttathonmādaṃ sarvaliṅgaṃ sa ṛcchati ||  
 2.7.6  sa yadā dhananāśena maraṇena priyasya vā |
       
       atha cintayate, tasya saṃjñā bhraśyati cintayā ||  
 2.7.7  sa cintayati yān bhāvāṃstāneva pralapatyatha |
       
       āgantuṃ pañcamaṃ vidyādity unmādaṃ śarīriṇām ||  
 2.7.8  sarvān etān vijānīyādunmādānvai  cikitsitāt |
       
       duḥkhena saṃjñābhraṣṭo hi prakṛtiṃ punar ṛcchati ||  
 2.7.9  evaṃ śarīrajā doṣāḥ śarīre paryavasthitāḥ |
       
       śarīram eva hiṃsanti pāvakaḥ svamivāśrayam ||  
 2.7.10 na hi satvāni hiṃsanti na piśācā na rākṣasāḥ |
       
 devās tathā dharmaśīlāḥ madhyasthā manujānprati ||  
 2.7.11  vamane recane yukto nirūhe cānuvāsane |
       
       na jātu dāruṇān rogānunmādān prāpnuyān naraḥ || ity āha bhagavān ātreyaḥ |
       
       iti bhele nidāne saptamo ' dhyāyaḥ || || aṣṭamo ' dhyāyaḥ || athāto '
      pasmāranidānaṃ vyākhyāsyāma iti ha smāha bhagavān ātreyaḥ |
       
 
 
 
 2.8.1  vātātpittātkaphāccaiva sannipātāttathaiva  ca |
       
       apasmārā bhavantīha teṣāṃ vakṣyāmi lakṣaṇam ||  
 2.8.2  yassadā vātalo janturvātalaṃ bhajate ' śanam |
       
       vyāyāmaṃ sevate cāpi tasya vātaḥ prakupyati ||  
 2.8.3  sa vṛddha ūrdhvaṃ hṛdayād gṛhītvā dhamanīrdaśa |
       
       ruddhvā cetovahaṃ mārgaṃ saṃjñāṃ bhraṃśayate tataḥ ||  
 2.8.4  sa bhraṣṭasaṃjñaḥ patati dantānkaṭakaṭāyate |
       
       utphālayati netre ca bhruvau prakṣipate tathā ||  
 2.8.5  sa cetpratyāgato brūyāt tamasaḥ parato gataḥ |
       
       pratibhāti ca me kṛṣṇā jagatī khaṇḍaśas tathā ||  
 2.8.6  tadordhvamevaṃ hṛdayaṃ vāyurvarcopadhāvati |
       
       ity etairlakṣaṇairvidyādapasmāraṃ tu vātajam ||  
 2.8.7  yassadā pittalo jantuḥ pittalaṃ bhajate ' śanam |
       
       agnyātapau sevate ca tasya pittaṃ pravardhate ||  
 2.8.8  tad vṛddhamūrdhvaṃ hṛdayād gṛhītvā dhamanīrdaśa |
       
       ruddhvā cetovahaṃ mārgaṃ saṃjñāṃ bhraṃśayate tataḥ ||  
 2.8.9  sa bhraṣṭasaṃjñaḥ patati dantānkaṭakaṭāyate |
       
       utphālayati netre ca bhruvāvutkṣipate tathā ||  
 2.8.10  sa cetpratyāgato brūyāt tamasaḥ parato gataḥ |
       
       pratibhāti ca me śuklā jagatī khaṇḍaśas tathā ||  
 2.8.11  tadordhvamevaṃ hṛdayaṃ kapho varcopadhāvati |
       
       ity etairlakṣaṇairvidyādapasmāraṃ kaphātmakam ||  
 2.8.12  yas tv etat sarvamaśnāti yathoktaṃ doṣakopanam |
       
       sannipātādapasmāraṃ sarvaliṅgaṃ sa ṛcchati ||  
 2.8.13  evaṃ rasairihāpathyairvivṛddheṣv anilādiṣu |
       
       nā ' pasmārayate prāṇī na satvair upahanyate ||  
 2.8.14  yadā yadābhivardhante doṣāḥ parvasvivodadhiḥ |
       
       tadā tadāpasmarati naiṣa kliśyati santatam ||  
 2.8.15  jvarasya śoṣagulmānāṃ kāsināmatha kuṣṭhinām |
       
       pramehonmādināṃ caiva tathāpasmāriṇām api ||  
 2.8.16  ity aṣṭau vai pradiṣṭāni nidānāni śarīriṇām |
       
       vimānāni pravakṣyāmi yathāvadanupūrvaśaḥ || ity āha bhagavān ātreyaḥ |
       
       iti bhele aṣṭamo ' dhyāyaḥ || iti bhelasaṃhitāyāṃ nidānasthānaṃ samāptam ||
      || vimānasthānam || |
       
       |prathamo ' dhyāyaḥ || athāto rasavimānaṃ vyākhyāsyāma iti ha smāha bhagavān
      ātreyaḥ |
       
 
 
 
 
 
 3.1.1  śarīraṃ dhārayantīha ṣaḍrasāḥ samamāhṛtāḥ |
       
       ato ' nyathā vikārāṃs tu janayanti śarīriṇām ||  
 3.1.2  rūkṣo laghuḥ sthiraśśītaḥ kaṣāyastikta eva ca |
       
       tīkṣṇoṣṇāvamlalavaṇau kaṭurvāpi vikāśyatha ||  
 3.1.3  śītaḥ snigdho gururbalyaḥ picchilo madhuro rasaḥ |
       
 kaṣāyatiktakaṭukaḥ śīto rūkṣo ' nilaḥ smṛtaḥ ||  
 3.1.4  rūkṣoṣṇamamlaṃ pittantu kaṭukaṃ ca pracakṣate |
       
       śleṣmā tu madhuraḥ snigdhaḥ śīto mandaḥ sthiro guruḥ ||  
 3.1.5  ity etān rasadoṣāṇāṃ sahotpannān guṇānviduḥ |
       
       tatra vāyuguṇaistulyān kaṣāyakaṭutiktakān ||  
 3.1.6  kaṭvamlalavaṇaistulyāṃs tathā pittaguṇānviduḥ |
       
       madhuraṃ lavaṇāmlau ca vidyāt kaphasamān rasān ||  
 3.1.7  tasmād abhyasyamānais taiḥ śleṣmā dehe pravardhate |
       
 atraikatra kṛto rāśirdvirmahatvamiharcchati ||  
 3.1.8  guṇasāmyādvivardhante yathāsvaṃ dhātavo nṛṇām |
       
       rasais tadviparītaiś ca yāntyete kṣayamāhṛtaiḥ ||  
 3.1.9  yathodakaṃ samāsādya śāntiṃ gacchati pāvakaḥ |
       
       kaṣāyatiktakaṭukai rūkṣo rūkṣairvivardhate ||  
 3.1.10  mārutaḥ snigdhabhāvaiś ca tato ' nyair upaśāmyati |
       
       kaṭvamlalavaṇaiḥ pittamuṣṇamuṣṇairvivardhate ||  
 3.1.11 śītaiśśāmyati śeṣais tu guṇānāṃ hi viśeṣataḥ
      |
       
       snigdhaḥ snigdhaiḥ kaphaś cāpi vardhate madhurādibhiḥ ||  
 3.1.12  rasaiḥ śāmyati rūkṣaiś ca kaṣāyakaṭutiktakaiḥ |
       
       ekaikamekasāmānyādvardhayanti trayastrayaḥ ||  
 3.1.13  ghnanti cānyaguṇatvena rasā doṣaṃ śarīriṇām |
       
       na vāyussaha tailena snehauṣṇyādvyapalīyate ||  
 3.1.14  śītatvānmadhuratvāc ca na pittaṃ saha sarpiṣā |
       
       raukṣyāt kaṣāyabhāvāc ca snigdho madhura eva ca ||  
 3.1.15  na śleṣmā madhunā sārdhaṃ dehe paryavatiṣṭhate |
       
       ānūpamāṃsajā vāpi vasā majjāna eva ca ||  
 3.1.16  tailavanmārutaṃ ghnanti snehauṣṇyagurubhāvataḥ |
       
       śākādaviṣkirāṇāṃ ca rasā majjāna eva ca ||  
 3.1.17 ghṛtavad ghnanti te
      pittaṃ śītamādhuryabhāvataḥ |
       
       kaṣāyatiktakaṭukaṃ yac ca kiñcidihauṣadham ||  
 3.1.18  madhuraṃ tatkaphaṃ hanti guṇānyatvena dehinām |
       
       atha nātyupayuñjīta pippalīṃ kṣāram eva ca ||  
 3.1.19  lavaṇaṃ caiva, bahvetad bhuktaṃ doṣāya kalpate |
       
       śleṣmāṇaṃ cyāvayitvā tu notsahetāpakarṣitum ||  
 3.1.20  pippalī pākamadhurā tasmāt tāṃ nātibhakṣayet |
       
       atyāhṛtā paceddehaṃ tīkṣṇoṣṇakaṭubhāvataḥ ||  
 3.1.21  kṣāraṃ ca lavaṇaṃ caiva bhoktuṃ neheta kevalam |
       
       mātrāvaduṣṇaṃ snigdhaṃ ca sātmyaṃ svādu ca bhojanam ||  
 3.1.22  avidāhi ca yat pāke jīrṇe tadupayojayet |
       
       balavarṇakaraṃ snigdhamuṣṇaṃ śleṣmānilāpaham ||  
 3.1.23  vidahyate na mātrā ca sātmyatāṃ ca karotyatha |
       
       svādu puṣṭikaraṃ jantoravidāhi prasādanam ||  
 3.1.24  nṛṇāmāyuṣkaraṃ caiva jīrṇe bhojanamiṣyate |
       
       na jalpanna hasaṃś cāpi na drutaṃ na vilambitam ||  
 3.1.25 bhuñjītābhyādṛtaḥ snigdhaṃ dehe nirvartate rasaḥ |
       
       yatheha vodyato vahniḥ pravarteta sudāruṇi ||  
 3.1.26  pacyamāne tathā bhukte rasādirupacīyate |
       
       jīvayanti paraṃ varṣā hemantaḥ pāyayaty api ||  
 3.1.27  grīṣmaḥ pacati cāpy enaṃ pariṇāma ivāparaḥ |
       
       bhṛśamauṣṇyāt kaṭurgrīṣmaḥ sarvadhātuviśoṣaṇaḥ ||  
 3.1.28  dhairyasthairyakaraṃ śītaṃ, varṣāmadyaba.... |
       
       |....... || ity āha bhagavān ātreyaḥ || |tṛtīyo ' dhyāyaḥ ||  
 
 
 3.3.1  |.. |.. yasya bhuktaṃ vipacyate |
       
       bhuñjānasyāpi cānnāni balaṃ varṇaś ca hīyate ||  
 3.3.2  alpaṃ laghvapi yaccānnaṃ bhuktaṃ duḥkhena jīryati |
       
       nāpnoti balavarṇau ca durbalāgniḥ sa ucyate ||  
 3.3.3  kadācitpacyate bhuktaṃ kadācinna vipacyate |
       
       guru vā laghu vā yasya viṣamāgniḥ sa ucyate ||  
 3.3.4  mitaṃ pacyeta yasyānnamatibhuktaṃ na pacyate |
       
       samāgniṃ taṃ naraṃ vidyāt samapittakaphānilam ||  
 3.3.5  naro bhavati tīkṣṇāgniḥ prakṛtyā vātapaittikaḥ |
       
       vātiko viṣamāgniśca, mandāgniś ca kaphān naraḥ ||  
 3.3.6  yasya hīnādhikas tv agniḥ kṣipraṃ dehaṃ sa muñcati |
       
       samāgniś ca samātmā yaḥ sa dīrghāyuṣṭvamṛcchati ||  
 3.3.7  gavyamāhiṣavārāhaiḥ kulīrairmatsyakarkaṭaiḥ |
       
       māṃsaissapalalaiḥ snigdhairatyagniṃ pratibhojayet ||  
 3.3.8  godhāniṣkvathite kṣīre siddhaṃ bhuñjīta pāyasam |
       
       pibeddadhi sasarpiṣkaṃ māṣasūpena miśritam ||  
 3.3.9  tathā palalasammiśraṃ kacchapāṇḍarasaṃ pibet |
       
       guḍaṃ ca tailasammiśraṃ kuryād anyac ca taddhitam ||  
 3.3.10  snigdhasya viṣamāgnes tu vamanādīni kārayet |
       
 grahaṇīdūṣaṇīyoktaṃ mandāgnes tu cikitsitam ||  
 3.3.11  antarauṣadhapānāni bahirlepe ca yā kriyā |
       
       śastrakarmavidhānaṃ ca bheṣajaṃ trividhaṃ smṛtam ||  
 3.3.12  madhuro ' mlaḥ kaṭuś caiva paktimārgāstrayaḥ smṛtāḥ
      |
       
       kaṭur bhavati pakvasya pacyamānasya cetarau ||  
 3.3.13  ihānnapānaṃ bhojyaṃ ca madhurāmlaṃ pracakṣate |
       
       vātajeṣu vikāreṣu yadā vā tairna śāmyati ||  
 3.3.14  dadyādathāsmai snigdhāya bhiṣak snehavirecanam |
       
       vastibhir vā cikitseta hyadhobhāge ca mārutaḥ ||  
 3.3.15  tathā ca tiktamadhuraṃ pānamannaṃ pradāpayet |
       
       paittikeṣu vikāreṣu yadi vātanna śāmyati ||  
 3.3.16  tasya snigdhasya vamanaṃ śirasaś ca virecanam |
       
       kuryād yathābalaṃ śleṣmā hyūrdhvabhāgaprakīrtitaḥ ||  
 3.3.17  śakṛnmūtrānilāś caiva raktamāṃsādayaś ca ṣaṭ |
       
       vidyānnibandhanānīti tāni deheṣu dehinām ||  
 3.3.18  balaṃ vayaḥ śarīraṃ ca pratyekaṃ trividhaṃ smṛtam |
       
       uttamādhamamadhyaṃ tu bhedenātha niśāmayet ||  
 3.3.19  āhāraś ca vihāraś ca sevyamānau krameṇa tu |
       
       kālena prakṛtiṃ yātas tad āhuḥ sātmyalakṣaṇam ||
       
       ity āha bhagavān ātreyaḥ | iti bhele vimāne tṛtīyo ' dhyāyaḥ || || caturtho '
      dhyāyaḥ || athāto rogaprakṛtiviniścayaṃ vyākhyāsyāma iti ha smāha bhagavān
      ātreyaḥ |
       
 
 
 
 3.4.1  pramṛśya dṛṣṭvā pṛṣṭvā ca parīkṣetāturaṃ bhiṣak |
       
       pūrvaṃ tu rogavijñānaṃ tataḥ paś cāccikitsitam ||  
 3.4.2  rūpaṃ chāyām upacayaṃ prāgvyādhervyādhitasya ca |
       
       dṛṣṭvā bhiṣak parīkṣeta prākṛtaṃ vaikṛtaṃ tathā ||  
 3.4.3  jvarasya sāmyaṃ vaiṣamyaṃ gātraṃ vā ślakṣṇakarkaśam |
       
       dṛṣṭvā spṛṣṭvāvagaccheddhi śaity amauṣṇyaṃ ca pāṇinā ||  
 3.4.4  mātāpitṛsamācāraṃ sātmyaṃ garbheṇa dauhṛdam |
       
       vyādhikālaparīṇāmaṃ śakṛnmūtravivarṇatām ||  
 3.4.5  pūrvarūpasamutthānaṃ śarīrāgnivayobalam |
       
       prakṛtiṃ janmadeśaṃ ca bhojanaṃ ca yathocitam ||  
 3.4.6  vyāyāmaniṣṭhāsātmyaṃ ca mātrāmātre ca bhojane |
       
       praśnoktāni vijānīyādyadanyadapi tadvidham ||  
 3.4.7  kecidicchanti munayo doṣamekamihādhikam |
       
       vikārasyāviśiṣṭatvād aniṣṭaṃ kāraṇaṃ ca tat ||  
 3.4.8  rūkṣāsaho naro yas tu sa vātaprakṛtiḥ smṛtaḥ |
       
       pettiko ' mbusahaś cāpi madhurāmlāsahaḥ kaphāt ||  
 3.4.9  svabhāvaprabhavo hyeṣa sahotpanno guṇāgamaḥ |
       
       prakṛtiṃ vai vijānīyāt tasya vakṣyāmi lakṣaṇam ||  
 3.4.10  avyaktaṃ ca mahāṃś caiva mahābhūtāni pañca ca |
       
       parāḥ prakṛtayassapta svabhāvaḥ kāla eva ca ||  
 3.4.11 tebhyo bhavanti bhūtāni tānyeva pratiyānti ca |
       
       indriyāṇīndriyārthāś ca buddhayaḥ pañca tās tathā ||  
 3.4.12  ṛtukāle yadā nārī rūkṣāṇyannāni sevate |
       
       udāvarte tathāpīha karma cātiniṣevate ||  
 3.4.13  tadaivaṃ vātasanduṣṭaṃ raktaṃ garbhāśayasthitam |
       
       tadvidhenaiva śuklena yadā yogam upaiti vai ||  
 3.4.14  tadā vātapraduṣṭena śuklena rudhireṇa ca |
       
       vātaprakṛtitāmeti garbhaḥ prāgātmanaḥ sa vai ||  
 3.4.15  evam evartukāle vai bhajantyāḥ kaphapaittikam |
       
       ślaiṣmikī paittikī cāpi prakṛtirjāyate tataḥ ||  
 3.4.16  hrasvaḥ śīghraḥ kṛśaś cāṇuḥ pralāpī paruṣapriyaḥ |
       
 stabdhāṅgo viṣamaśliṣṭo gaṇarūpe gaṇe dhṛtiḥ ||  
 3.4.17  sahaḥ kleśasya visrambhī rūkṣatvaganavasthitaḥ |
       
       kharamūrdhajaromāṅgaḥ kṣipragrāhī tathā smṛtaḥ ||  
 3.4.18  svapneṣu coṣṭreṇāyāti viyaty api tu gacchati |
       
       yasyopaśete susnigdhaṃ sa vātaprakṛtirnaraḥ ||  
 3.4.19  śithilāṅgo ' garugandhaścaṇḍaḥ śīghro mahāśanaḥ |
       
       valīpalitakhālity aśīghrapākī tathākṣamaḥ ||  
 3.4.20 vṛttākṣaḥ krodhano yaś ca durbalo
      durbalendriyaḥ |
       
       nāmlāśaḥ śītaśītāśī duṣprajāḥ śītalapriyaḥ ||  
 3.4.21  ativarṇo ' timedhāvī svapne pāvakadṛk tathā |
       
       śīghramāvāti yaḥ snātaḥ paittikaprakṛtirnaraḥ ||  
 3.4.22  susnigdhaḥ ślakṣṇabaddhāṅgaḥ subhagaḥ priyadarśanaḥ |
       
       dṛḍhasmṛtiściragrāhī dṛḍhabhaktiparāyaṇaḥ ||  
 3.4.23 priyamāṃsoṣṇakaṭukaḥ priyayoṣidbahupradaḥ |
       
       kṣamāvān balavān dhanyaḥ śītāluraśanapriyaḥ ||  
 3.4.24  cirād dṛḍhavyādhiratho mitavāgalpabhuk smṛtaḥ |
       
       dīrghadarśī mahotsāho dhīraḥ kleśasahas tathā ||  
 3.4.25  romadantanakhaiḥ keśairbahulairyassubandhanaiḥ |
       
 cirādāvāti ca snātaḥ svapne paśyati codakam ||  
 3.4.26  yas tu rūkṣaṃ tu sahate sa śleṣmaprakṛtirnaraḥ |
       
       saṃsṛṣṭaprakṛtiṃ vidyāt saṃsṛṣṭaiś cāpi lakṣaṇaiḥ ||  
 3.4.27  nivṛttā prakṛtirdhanyā dvandvā bhavati madhyamā |
       
       sannipātātmikā yā tu jaghanyā sā prakīrtitā || ity āha bhagavān ātreyaḥ |
       
       iti bhele caturtho ' dhyāyaḥ || || pañcamo ' dhyāyaḥ || athāto
      vyādhitarūpīyaṃ vyākhyāsyāma iti ha smāha bhagavān ātreyaḥ |
       
 
 
 
 3.5.1 guruvyādhirnaraḥ kaścinmūrtyā caiva balena ca |
       
 laghuvyādhiḥ naras tv anyaḥ sattvād ibhir ananvitaḥ ||  
 3.5.2  guruvyādhirivābhāti bhiṣak tatra pramuhyati |
       
       tatrālpamātraṃ bhaiṣajyaṃ sevitaṃ gururogiṇām ||  
 3.5.3  na nirdahatyataḥ sarvāndoṣānalpena tejasā |
       
       mūrchā chardistimitatā jṛmbhā ca gurugātratā ||  
 3.5.4 tṛṣṇā santatabhāvaś ca bhavanty etāni tasya tu |
       
       mustā kuṣṭhaṃ haridre dve pragrahātiviṣāmayāḥ ||  
 3.5.5  bhallātakaṃ vayasthā ca citrakaḥ suradāru ca |
       
       etairāsthāpanaṃ tac ca kuryād gomūtrasaṃyutaiḥ ||  
 3.5.6  pūrṇādiṣṭānadiṣṭāṃś ca tathā śāntiṃ niyacchati |
       
       āragvadhaṃ saptaparṇaṃ madanaṃ svādukaṇṭakam ||  
 3.5.7 śārṅgeṣṭāṃ kaṭukāṃ pāṭhāṃ naktamālaṃ savatsakam |
       
       etadāragvadhārthaṃ tu kuryād āsthāpanaṃ bhiṣak ||  
  || ṣaṣṭho ' dhyāyaḥ || athāta
      ṛtuvimānaṃ vyākhyāsyāma iti ha smāha bhagavān ātreyaḥ |
       
 
 
 
 3.6.1  ādity agativaiśeṣyādṛtūnāṃ parivartanāt |
       
       kṣayaṃ vṛddhiṃ ca gacchanti yathāsvaṃ dhātavo nṛṇām ||  
 3.6.2  bhūmibāṣpātpurovātād ghanacchāyāprasaṅgataḥ |
       
       mahīkaluṣasanduṣṭātpīyamānānnavodakāt ||  
 3.6.3  graiṣmikātkṛśabhāvāc ca prāṇe durbalatāṃ gate |
       
       varṣāsu dehināmagnirmṛdutvam upagacchati ||  
 3.6.4  tato viṣṭambhajo vāyuryasmāddhītaḥ prakupyati |
       
       tanna seveta varṣāsu kaṭvamlalavaṇān rasān ||  
 3.6.5  mudgayūṣeṇa vāśnīyāt purāṇān śāliṣaṣṭikān |
       
       athavā yavagodhūmaṃ sṛṣṭavāte hitaṃ smṛtam ||  
 3.6.6  paṭolāni ca takraṃ ca jāṅgalāṃś ca rasān laghūn |
       
       kaupaṃ divyaṃ jalaṃ siddhaṃ bhajedāsthāpanāni ca ||  
 3.6.7  asaṃsthitatvād varṣāsu jalamamlaṃ vipacyate |
       
       tasmād vivardhate pittaṃ yathāmlaiś ca tathāśanaiḥ ||  
 3.6.8  sūryopatāpātsahasā gatvā caivauṣadhīkṛtam |
       
       varṣāsu nicayaṃ pittaṃ kopaṃ śaradi gacchati ||  
 3.6.9  snānānulepanaṃ tasmācchītaṃ śaradi kārayet |
       
       vījayet tālavṛntaiś ca vigāheta sarassu ca ||  
 3.6.10  lājasaktuṃ pibec cāpi śarkarāmadhuvāribhiḥ |
       
       mudgayūṣeṇa cāśnīyāt purāṇān śāliṣāṣṭikān ||  
 3.6.11  rasān madhurakāṃś cāpi jāṅgalān sarpiṣā kṛtān |
       
       vidārīkṣurasaṃ drākṣāṃ sevetānyac ca tadvidham ||  
 3.6.12  gatapittapravegaś ca śaratkāle ghṛtaṃ pibet |
       
       tathāsyāpyāyyate dehaḥ śeṣā doṣāś ca yāntyadhaḥ ||  
 3.6.13  paścādvātasya rūkṣatvāc chītalatvād ṛtos tathā |
       
       hemantena nigacchanti kharatvaṃ dhātavo nṛṇām ||  
 3.6.14  tasmāt snehaṃ bahuvidhaṃ snānaṃ coṣṇena vāriṇā |
       
       bhajetkharatvapāruṣye tathābhyaṅgātpraśāmyati ||  
 3.6.15  śakunānaudakānmatsyān snehāmlalavaṇānvitān |
       
       ānūpāni ca māṃsāni sevetānyac ca tadvidham ||  
 3.6.16 kaṭurhi paścimo vāyuḥ śaity aṃ tīvraṃ
      ca vāriṇaḥ |
       
       atyarthaṃ rūkṣayed vāyuḥ śarīraṃ rūkṣabhojāt ||  
 3.6.17  guruprāvaraṇaś ca syādātapāgnī ca saṃśrayet |
       
       rūkṣe hi tejasā jantoḥ śarīrāddhriyate balam ||  
 3.6.18  āpo hi śītamadhurā hemante tu bhavantyatha |
       
       tasmāt kaphas tathā tābhiḥ snigdhairannaiś ca cīyate ||  
 3.6.19  śītalatvād ṛtoś cāpi na tāvatparibhidyate |
       
       tasmāt tailaguḍopetāṃ vāruṇīṃ śiśire pibet ||  
 3.6.20  vividhāni ca māṃsāni bhakṣayec ca prakārataḥ |
       
       evaṃ tu nicitaḥ śleṣmā śītatvād iha dehinām ||  
 3.6.21  dravatāmeti saṃspṛṣṭo vasante sūryatejasā |
       
       ravirhi madhyamāṃ kāṣṭhāṃ vasante pratipadyate ||  
 3.6.22  dahyatāmiva śailānāṃ nṛṇāmaṅge prakupyati |
       
       tataḥ śleṣmā dravībhūto hṛdayaṃ vyapalimpati ||  
 3.6.23 tasmācchardyavipākau ca dṛśyete śiśirātyaye |
       
       tasmād vasante śleṣmaghnaṃ madhumārdvīkamīritam ||  
  iti bhele ṣaṣṭho ' dhyāyaḥ || iti
      bhelasaṃhitāyāṃ vimānasthānaṃ samāptam || || śārīrasthāna || dvitīyo ' dhyāyaḥ
      || Bhṣ4.2.? ||  
  māno ' vatiṣṭhate |
       
       jātasya daśame māse nāmagotre namaskṛte || Bhṣ4.2.? |
       
       taruṇasya kumārasya vardhamāneṣu dhātuṣu |
       
       asthimajjasu pūrṇeṣu śukraṃ na pratipadyate ||  
 
 
 
 
 4.2.3  aṅgāṅgeṣu pravṛddheṣu pratimūleṣu dhātuṣu |
       
       śuklaṃ ca ṣoḍaśe varṣe suvyaktaṃ pratipadyate ||  
 4.2.4  tathā vṛddhasya jantoś ca parikṣīṇeṣu dhātuṣu |
       
 vivekā[ ma] na yathāpūrvaṃ vivicyante parikṣayāt ||  
 4.2.5  tato ' lparetā bhavati sujīrṇo durbalo ' thavā |
       
       na paśyati naraḥ śuklaṃ sarvadhātuparikṣayāt ||  
 4.2.6  raktaṃ māṃsaṃ vasāsthīni[ ca] majjā śuklaṃ
      tathānalaḥ |
       
       śakṛnmūtre ca tairmandaṃ vidyānnavatitaḥ param ||  
 4.2.7  iha narchati garbhaṃ strī vātenopahatā tathā |
       
 yonidoṣeṇa[ yā] cānnena na hi vandhyāsti nā ca na ||  
 4.2.8  vamanaṃ recanaṃ
      caiva vastimāsthāpanaṃ[ vastirā] tathā |
       
       tasmāt tatkārayetstrīṇāṃ prasiddhāḥ prasuvanti[ prasa] vai ||  
 4.2.9  athātra bhavati praśnaḥ kasmācchabdaṃ[ rasā
      chardiṃ] na nāsayā |
       
 gṛhṇāsyāsyena[ gṛhīṣvā] vā gandhaṃ tulyaṃ sarvatra khaṃ yadi ||  
 4.2.10 tvagbhāge[ tvadbhā] ca same kasmānna
      gṛhṇātyanyayā rasam |
       
       iti tadvacanaṃ śrutvā pratyuvāca punarvasuḥ ||  
 4.2.11  ghrāṇaṃ gandhaṃ ca bhaumaṃ hi rūpaṃ[ rūkṣaṃ]
      cakṣuś ca taijasam |saṃsparśaṃ sparśanaṃ vāyoḥ śrotraṃ
       śabdātmakhaṃ[ śabdātmakaṃ] tathā ||  
 4.2.12  rasanaṃ ca raso hy āpyaṃ[ vyā-] tasmād
      etairihendriyaiḥ |
       
       yathāsvaṃ tulyayogitvād viṣayagrahaṇaṃ smṛtam ||  
 4.2.13  svaṃ svaṃ hi viṣayaṃ dhātur vijānāty ātmanānvitaḥ |
       
       ātmendriyamanorthānāṃ bandhācceti[ bandhiśce] samādiśa || ity āha
      bhagavān ātreyaḥ |
       
       iti bhele dvitīyo ' dhyāyaḥ || tṛtīyo ' dhyāyaḥ |
       
       athāto ' samānagotrīyaṃ śārīraṃ vyākhyāsyāma iti ha smāha bhagavān ātreyaḥ |
       
 
 
 
 4.3.1  ihāsamānagotrān tu[ vai] ṛtusnātāṃ striyaṃ
      vrajet |
       
       medhā vinamarogaṃ[ di-] sā putramevaṃ prasūyate ||  
 4.3.2  bījadoṣādyathā sasyaṃ na
      samyak viprarohati[ -rohiṇī] |
       
       mātāpitros tu doṣeṇa tathā garbhaḥ praṇaśyati[ prayaccha] ||  
 4.3.3  tasmāt samyagrasāhārā vṛtukāle[ dṛ-] ' tha
      dampatī |
       
       rahas saṃyogam eyātāṃ smarantau manasā vibhum ||  
 4.3.4  vikṛtāḥ syuragarbhā vai rasāpathyaniṣevaṇe |
       
       sandhāraṇādvā vegānāṃ yonidoṣeṇa vā punaḥ ||  
 4.3.5  yonau doṣopasṛṣṭāyāṃ[ doṣopavṛ-] na garbho hy
      avatiṣṭhate |
       
       tathaiva bāhyayonau[ brāhma]
      hi nirvāhiṇyāṃ[ nirvāhinyāṃ] ca sarvadā ||  
 4.3.6  gṛhṇāti vāyuryasyāṃ ca yonau śukram[ ruśraṃ]
       upāgatam[ upāgataḥ] |
       
       bibharti garbhaṇī garbhaṃ śuddhārtavasamanvitā ||  
 4.3.7  cyavate ca yadā cāsau tadā garbhaḥ praṇaśyati |
       
       vātodaraṃ striyāstadvai tasmā dūkṣāṇi[ dūpā] varjayet ||  
 4.3.8  bhavatyabhyadhike śukle puruṣaḥ śoṇite ' ṅganā |
       
       napuṃsakaṃ tayoḥ sāmye tasmācchuklaṃ vivardhayet ||  
 4.3.9  yadā tu kalalaṃ vāyustad dvidhā kurute balī |
       
       yamau tadā sambhavataḥ kṛṣṇātreyavaco yathā ||  
 4.3.10  tatra śuklottare bhāge pumān raktottare ' ṅganā |
       
       anenaiva ca kalpena yamakeṣv api nirdiśet ||  
 4.3.11  vāyus tv aśvavarāhāṇāṃ deheṣu valavān punaḥ |
       
       sa tatra kalalaṃ bhittvā karoti bahuputratām ||  
 4.3.12  nāpnoti ca yadā garbho rasaṃ duṣṭaiḥ sirāmukhaiḥ |
       
       asaṃpūrṇo vasannāgaḥ tathā varṣāṇi tiṣṭhati ||  
 4.3.13  sampūrṇagātro bhavati yadā sa rasabhāvitaḥ |
       
       tadā sūto[ prasautyathākāśaṃ] yathākālaṃ garbhaḥ
      strīkukṣivicyutaḥ ||  
 4.3.14  ye ca te viṃśatiḥ proktā yonidoṣāś
       cikitsakaiḥ[ cikitsite] |etaiś cānyaiś ca bahubhir garbho
      vyāpadyate striyāḥ ||  
 4.3.15  tasmād etāṃścikitset tu doṣān putracikīrṣayā |
       
 ibhāśvagarbhasārūpyaṃ[ ibhāśvā] prayogāddhi bhavec chuci ||  
 4.3.16  vāyvākāśartuyukto hi daivateṣv itareṣu tu |
       
       antarjāto jātavedāḥ prabhāvāyopakalpate ||  
 4.3.17  ṛtau yadā strīpuruṣau prasannamanasau rahaḥ |
       
       upeyātām atha tadā garbho bhavati sāttvikaḥ ||  
 4.3.18  ṛtau yadā strīpuruṣau vyāyastamanasau bhṛśam |
       
       upeyātām atha tadā garbho bhavati rājasaḥ ||  
 4.3.19  ṛtau yadā strīpuruṣau pradīnamanasau rahaḥ |
       
       upeyātām atha tadā garbho bhavati tāmasaḥ ||  
 4.3.20  lakṣaṇaṃ ca samutthānam ity etat samudāhṛtam |
       
       tisṛṇāṃ sattvayonīnāṃ, miśrāṃstenaiva[ mitrāntenaira] lakṣayet ||
      ity āha bhagavān ātreyaḥ |
       
       iti bhele śārīre tṛtīyo ' dhyāyaḥ || caturtho ' dhyāyaḥ || athātaḥ
      puruṣanicayaṃ śārīraṃ vyākhyāsyāma iti ha smāha bhagavān ātreyaḥ |
       
 
 
 
 4.4.1  iha khalu bho ayam[ jaya]-annātpuruṣo bhavati
      |
       
 rasajanmāno ' sya[ rajja] vyādhayo bhavanti |
       
       tad yathā khalvayaṃ puruṣo rasajanmā rasajīvī rasajvalano rasasamādhiko
      rasajīvanaś ca bhavati |
       
       rasānāmasamyagupayogānmithyopayogāttadvikārānṛcchati |
       
       na kaścinmithyopayogādajīrṇāpathyabhojanātsvastho bhavati ||  
 4.4.2  athātra praśno bhavati |
       
       ko ' tra khalvasyāhāraṃ pacati vātaḥ pittaṃ śleṣmānupānaṃ veti |
       
       netyāha bhagavān punarvasurātreyaḥ |
       
       yadyete pākahetavaḥ syustarhi na kaścidiha durbalāgniḥ syādvātādīnāṃ
      sannihitatvāt , sānupānatvāc ca |
       
       athāsyoṣmā tejaś ca śarīrasthamāhāraṃ pacataḥ |
       
       te kāyāgnir  iti[ -agne] vidyāt ||  
 4.4.3  tatra bhela ātreyamidamuvāca---bhagavan |
       
       pañcadhā ye śārīrāḥ[ śārīrā] paṭhyante;
      ālocakarājakabhrājakasādhaka- pācakabhedena[ vā]; teṣāṃ katham
       idaṃ[ idāṃ] pañcābhidhāyināṃ pṛthaktvaṃ bhavatīti ||  
 4.4.4  atrovāca bhagavān ātreyaḥ tatrālocako nāma
      varṣaśītātapapravṛddhaḥ |
       
       sa dvividhaḥ |
       
       cakṣurvaiśeṣiko buddhivaiśeṣikaśceti |
       
       cakṣurvaiśeṣiko nāma ya ātmamanasossannikarṣajñānamudīrayitvā citte
      cittamapyādhāya saṃsvedajāṇḍajodbhijjajarāyujānāṃ caturṇāṃ bhūtagrāmāṇāṃ
      lakṣaṇasaṃsthānarūpavarṇasvarair uccāvacānāṃ puṣpaphalapatrāṇāṃ rūpanirvṛty
       arthamekaikasya[ arthamaikekaṃ dvau vā trayo vā] dvayostrayāṇāṃ
      sarveṣāṃ vā yugapatpraṇipatitānāṃ
      cakṣuṣā vaiśeṣyamutpādayatīti[ vaiṣamya] ||  
 4.4.5  buddhivaiśeṣiko nāma yo bhruvormadhye śṛṅgāṭakasthaḥ
      susūkṣmānarthān adhyātmakṛtān gṛhṇāti jñānena, jñeyaṃ jñānaṃ
      kṛtsnajñeyakaivalyārtheṣu darśayati |
       
       tasmād jñānajñeyaṃ jñātvā jñānaṃ gṛhṇāti |
       
       gṛhītaṃ dhārayati |
       
       dhāritaṃ pratyudāharati, atītaṃ smarati, pratyutpannaṃ kṛtvā ' nāgataṃ
      prārthayati, jātamātraś ca punaranupadiṣṭasvabhāvaṃ mātṛstanyamabhilaṣati |
       
       dhyāne pratyāhāre yojanāc ca buddhivaiśeṣyamutpādayatīti ||  
 4.4.6  tatra bhrājako nāma yo hyasya[ yasya] śarīraṃ
      lakṣaṇaṃ copagamayati, prādhānyaṃ pradarśayati,
      śiraḥpāṇipādapārśvapṛṣṭhodarajaṅghāsyanakhanayanakeśānāṃ ca
      pratibhāvṛddhiviśeṣānutpādayati, bhrājayatīti bhrājakaḥ ||  
 4.4.7  prabhaviṣṇutvendriyaprābalyād budhyavasthāhaṃkāreṇa
      vā- abhimatarthamarthebhya[ abhimate] ātmakṛtamādhate |
       
       cakṣuḥśrotraghrāṇarasanasparśanavākpāṇipādapāyūpasthebhyaḥ sarveṣāṃ
      viṣayārthānāṃ svabhāvoparaktānāṃ parasparebhyo rāgamutpādayatīti |
       
       antarmadhye ca pittasthānamantaraṃ praviśya rāgaṃ janayatīti
       rājakaḥ[ rājakam] ||  
 4.4.8  sādhako nāma yaḥ[ yā] śabdasparśagandhebhyo '
      rthakāmebhyaś ca devapitṝṣibhyaś ca iha cāmutrakāṇāṃ ca pādārthānāṃ
      viśreyasama?dhikṛtya sarvapadārthā nāpnoti[ nāṃ nūti] svayuktyā
      sādhayatīti sādhakaḥ ||  
 4.4.9  pācako nāma aśitapītalīḍhakhāditamāhārajātaṃ jātanīryaṃ
       pācayatīti[  - -ca] pācakaḥ |
       
       yaḥ svakaṃ kāmamevāgniṃ prapūrayati harṣayati ||  
 4.4.10  bhavanti cātra--- yo ' yaṃ nirdahati kṣipramāhāraṃ
      sarvadehinām |
       
       apānamadyanidanaḥ? kāyāgniḥ paripaṭhyate[ pariparyate] ||  
 4.4.11 prabhāvalakṣyassaṃyukto[ -lakṣyasati]
      jīvasyeha sanātanaḥ |
       
       nābhimadhye śarīrasya vijñeyaṃ somamaṇḍalam ||  
 4.4.12  somamaṇḍalamadhyasthaṃ vidyāt tat sūryamaṇḍalam |
       
       pradīpavac cāpi nṛṇāṃ tasya madhye hutāśanaḥ ||  
 4.4.13  dehinā bhojanaṃ bhuktaṃ nānāvyañjanasaṃskṛtam |
       
       sūryo divi yathā tiṣṭhan tejoyukto gabhastibhiḥ ||  
 4.4.14  viśoṣayati sarvāṇi palvalāni payāṃsi ca |
       
       tadvaccharīriṇāṃ vyaktaṃ[ bhuktaṃ] jāṭharo nābhisaṃsthitaḥ ||  
 4.4.15  mayūkhaiḥ kṣipramādatte sūryakānto maṇiryathā |
       
       kṣipraṃ samyak pradahati gomayaṃ kāṣṭham eva ca ||  
 4.4.16  sthūlakāyeṣu sattveṣu yavamātrapramāṇataḥ |
       
       hrasvakāyeṣu sattveṣu truṭimātrapramāṇataḥ ||  
 4.4.17  krimikīṭapataṅgeṣu vāyumātro ' vatiṣṭhati |
       
       yastaṃ cikitsetsīdantaṃ[ cikitsiddhantaṃ] vyādhinā cāpi dehinām
      ||  
 4.4.18  āyurvedābhiyogena sa vai kāyacikitsakaḥ |
       
       rasaṃ ca śoṇitaṃ caiva medo māṃsamathāpi ca ||  
 4.4.19  mahatyanaśane nẏṇāṃ sarvāṇy etāni khādati |
       
       agnīṣomātmakaṃ sarvaṃ jagatsthāvarajaṅgamam ||  
 4.4.20  agnīṣomātmakāḥ sarve dehinas tu caturvidhāḥ |
       
       sūryātmakāni sarvāṇi[ cāndrāṇi] tathā somātmakāni ca ||  
 4.4.21  mahatyanaśane nẏṇāṃ tenāntrāṇi sa[ na]
      khādati |
       
       jāṭharo jalasambhūtaḥ pāvakaḥ pavanaissaha ||  
 4.4.22  pradīpyate nṛṇāṃ koṣṭhe sati vendhanapūritaḥ |
       
 ikṣvākukośam[ śoka] āsthāya yathā dīpaḥ sthire ' mbhasi ||  
 4.4.23  tiṣṭhate timire sakto na tathā calite ' mbhasi |
       
       evaṃ śarīriṇāṃ koṣṭhe[ rūṣṭhe] vaikṛtena punaḥ punaḥ ||  
 4.4.24  agnirvaiṣamyamāpnoti pūryamāṇaḥ punaḥ punaḥ |
       
       sa ca yatnena vai rakṣyo vipanne[ vipanno] doṣadarśanāt |
       
 chardyate[ dviyarta] cātisāryeta vikāraṃ cāyamṛcchati ||  
 4.4.25 asāvasamprāptakālo[ śvāsaṃ] ya evaṃ mriyate,
      varṣaśataṃ hi puruṣāyustaccānāptuṃ jīrṇalaghupathyabhojanānuvartinā
      bhavitavyam iti ||  
 4.4.26  tatrāha kasmād 
       alasakaviṣūcikāvān[ -viṣūcikāvasādhyaye vāgavi] sadya evāgadī
      bhavati kaścinmriyata iti?
      atrāha---rūkṣasyādhyaśanena- utpīḍitā[ utpiti]
       vātapittaśleṣmāṇaḥ[ -śleṣmāṇi] ūrdhvamadho vā nānulomā bhavanti,
      udvṛttais tatra taiḥ sadya eva mriyate |
       
       snigdhasyādhyaśamotpīḍitā vātādayaḥ ūrdhvamadho
      vā+ anulomāḥ[ anulomāṃsvāṅgasāṃstu] svāṅgadeśāṃs tu pradadyante,
      tatra taiḥ sadya evāgadī bhavati ||  
 4.4.27  atha daśāntarguhāḥ[ -antahānta], daśa
      bahirguṇāḥ? |
       
       tad yathā---dvicakṣuṣī dvināsike dve śravasī
      kaṇṭhanāḍīgudameḍhravāyusrotāṃsīti[ srotasī kaṇṭhanābhi-] daśa
      antarguhāḥ |
       
       daśa dhamanyo hṛdaye[ hṛdayaṃ] nibaddhā bhavanti |
       
       tāḥ prabhave[ prabhavaṃ] caturaṃgulamātraṃ gatvā viṃśatirbhavanti
      |evam etā daśa dhamanyaḥ ṣaṣṭirbhavanti |
       
       tatra tu bhavanti[ bhavantutrī] trīṇi śatasahasrāṇi
       ṣaṣṭiriyaṃ[ ṣahtaṃśāli] jālāni sirāṇāṃ |
       
       tad yathā--- vṛkṣaḥ[ vṛkṣa] śākhāvṛtaḥ[ śākhāvṛta]
      phalapalāśairavatarati sarvatra |
       
       tad yathā vā hāgo[ hanyo]+ aśmabhir atataḥ[ aśmabhir
      ataraḥ]  tathāyaṃ[ tatāyaṃ] sirābhir avatataḥ |
       
       romakūpe romakūpe[ rūpakūpe] hy asya sirāmukhaṃ bhavati, yataḥ
       svedaḥ[ svetaḥ] kṣaratīti[ kṣiratīti] ||  
 4.4.28  tatrāha kasmād ayaṃ puruṣo na santatamapasmaratīti?
      atrocyate---yathā saritāṃ prādurbhāve vārijāni sattvāni prādurbhavanti hāse vā
      hasanti |
       
       yadā yadā rasavegaṃ prāpnuvanti tadā tadā apasmārayanti |
       
       tasmād dvyahāttryahāt pakṣānmāsāntarāccāpasmarante ||  
 4.4.29  kecidrakṣopahata ity āhuḥ, taccāyuktam |
       
       yadi hyevaṃ syād dṛśyeran puruṣaśarīre prahārādīni vā |
       
 tataśca[ tastaccha] naivam |
       
 vetālābhibhūta[ velāvabhūta] iti cetta cāpy anupapannam |
       
       puṇyāni
      hyeṣāṃ manāṃsi[ vanāṃsi] dhyāyanti[ dhyāyantye] |
       
       yadi caivaṃ kadācidbhavati |
       
       tasmāt tad eva pāṭhyaṃ rasopahatam iti cedevam eva |
       
       rasapravivekakāle tṛtīyakacaturthakāva pi[ va] dṛśyete jvarāvapi
      |neṣatrāṃ hy ananārthaḥ? ||  
 4.4.30  atrāha kiṃ khalvasya[ jalpa] garbhasya
      prathamaṃ sambhavati? hastau[ hastaṃ] pādāviti baḍiśaḥ
      tat pratiṣṭhitatvāt 
      [ pratiṣṭatāt] śarīrasya[ śaīraśva] |
       
       paścād guda iti śaunakaḥ tadāśritatvād vāyoḥ |
       
       nābhir iti khaṇḍakāpyaḥ tatra nāḍīnāṃ pratiṣṭhitatvāt [ pratiṣṭa]
      |
       
       hṛdayam iti parāśaraḥ vijñānamūlakānāṃ tanmūlatvāt |
       
       śira iti bharadvājaḥ śarīrasya tanmūlatvāt |
       
       cakṣuriti kāśyapaḥ |
       
       netyāha bhagavānpunarvasurātreyaḥ |
       
       tasmād arbudamevāsya prathamaṃ sambhavati |
       
       tatra sarve śarīrapradeśāssambhavanti arbudasnehotpannāḥ ||  
 4.4.31 
      atrāha---kiṃ nu[ tu] garbho[ garvo]
       māturudarastho ' śnāti[ māturastho] na veti |
       
       atrocyate nāśnāti |
       
       yadi hy aśnīyāt syād asya[ asyā puruṣa] purīṣamatītakālaṃ, na
       cedamasti[ cedasi] |
       
       kathaṃ tarhi? nābhyāṃ nāḍī pratiṣṭhitā tasyāmaparā māturhṛdayamāśritā tayā
      māturannaraso ' bhivahan garbhaṃ prīṇayatyabhivardhayati |
       
       tad yathā kulyāḥ kedāramabhisaṃśrayantyo bhāvayanti tadvat ||  
 4.4.32  tatrāha kathaṃ garbho māturudare tiṣṭhatīti |
       
       ūrdhvam iti śaunakaḥ |
       
       avākchirā iti bharadvājaḥ |
       
       nety āha bhagavānpunarvasurātreyaḥ |
       
       yady ūrdhvaṃ tiṣṭhet tarhi mātṛghātī syāt |
       
       yady avākchirāḥ svaghātī syāt |
       
       kathaṃ tarhi? tiryak sarvairayamaṅgapratyaṅgaiḥ pratibhugnaḥ śete
      || tasya tadananataraṃ tatprathamaṃ pratipadyate [ sandarbheṇānena
      pratipipādayiṣito ' rthaḥ na spaṣṭaḥ] |
       
       tasmāt tasya śiraḥ prathamaṃ punarvasurātreyaḥ pratipadyate |
       
       tadasya gurutaraṃ bhavatīti |
       
       atha khalu vṛkko medo gururiti saṃpravṛddhau parasparamabhivardhayanti ||  
 4.4.33  tatra ślokaḥ, ūṣmā rasastho dehe ' smiñjīvanaṃ gṛhya
      tiṣṭhati |
       
       rasodbhavaḥ pumāṃstasmād raso jīvanamucyate || ity āha bhagavān ātreyaḥ |
       
       iti bhele śārīre caturtho ' dhyāyaḥ || || pañcamo ' dhyāyaḥ || athātaḥ
      śarīranicayaṃ vyākhyāsyāma iti ha smāha bhagavān ātreyaḥ |
       
 
 
 
 4.5.1  iha khalvojastejaḥ śarīre nity e ca[ va]
      bhavataḥ |
       
 tayoḥ[ teyo] sthānāni dvādaśa bhavanti |
       
       tad yathā--- tvakśoṇita[ vaśoṇīta]-māṃsamedo '
      sthimajjāśuklasvedapittaśleṣmamūtrapurīṣāṇīti |
       
       tānyavyāpannāni sukham ity ucyate |
       
 vyāpannaistu[ vyāpannestu] vātapittaśleṣmāṇaḥ praduṣṭā rasādiṣu
      vikārānupajanayanti ||  
 4.5.2  atha yonayaścatasro bhavanti |
       
       tad yathā---jarāyujāṇḍajodbhijjasvedajāśceti |
       
       tatra jarāyujā jarāyuyuktāssaṃbhavanti[ -yu] paśumṛgamanuṣyādayaḥ
      |
       
       śakuna- matsya[ macha]-kacchapa- sarpa[ sarva]-prabhṛtayoṇḍajāḥ
      |
       
       yūkāmat- kuṇa[ kupa]-pataṅgāśiviṣamakṣikādayaḥ svedajāḥ |
       
       udbhijjās tu tṛṇalatāvṛkṣavanaspataya iti ||  
 4.5.3  tatra puṣpaphalavanto vṛkṣāḥ |
       
       apuṣpaphalavanto vanaspatayaḥ |
       
       sapuṣpāḥ saphalāś cāpuṣpāś cāphalāś ca bīrudhaḥ |
       
       phalapākā latāścauṣadhayaḥ |
       
       tatra ye śvetakṣīrāḥ saumyāḥ, raktakṣīrāḥ kādrā vāruṇā vāligrahā? iti ||  
 4.5.4  iha khalu triṣu daśarātreṣu pumān rasena saṃyujyate |
       
       āsāṃ tu khalu catasṛṇāṃ yonīnāṃ ṛtukāle yadā rasāḥ samyak prāptiṃ vā
      gacchanti tadā garbhaḥ tiṣṭhaty[ tiṣṭe] avikṛtaḥ viparyaye
      viparyayaḥ ||  
 4.5.5 tryahantu[ -ha] khalu purāṇarudhiraṃ
      parivarjayet |
       
       kiñ ca tatpurāṇam? yadāditastryahaṃ parisravadṛtukāle tatpurāṇam |
       
       tasmin tryahe garbha- upakramaṇe[ upakrameṇa] na tiṣṭhati |
       
 avasthito[ avasthi vā] vā nāyuṣi samartho bhavati |
       
 nirgate[ nirgave] tu tryaheṇa purāṇe
      rudhire cāvasthite[ ṇa]
      śuddhasnātāyāścaturthaṣaṣṭha- aṣṭama[ aṣṭa]-daśama- dvādaśeṣu[ dvādaśamu]
      ahassu garbhovakramamāṇaḥ pumān bhavati |
       
       pañcamasaptama- navamaikādaśeṣu[ -navaikādaśu] strītvāyopakalpate
      |sa eṣa āsaptarātrātsarvasañcāro ' bhidadhatyataḥ paramasañcārovakṛtatvād 
      vālpāt? ||  
 4.5.6  strīṇāṃ khalu śoṇitaṃ śarīraṃ śoṣayati tasmānna tāḥ rajaḥ
      paśyanti |
       
       paripūrṇadhātuśarīrās tu yadā bhavanti tadā vivekajalalohitaṃ māse māse
      prativedayanti |
       
       pratigatapraveśaṃ ca tatpunarmāsena samāgacchatyārtavam ||  
 4.5.7  yadā tu tacchoṇitaṃ duṣṭaṃ mārgaṃ pratipadyate tadā
      strīṇāṃ pradaro bhavati |
       
       taṃ śarīraṃ śoṣayantaṃ[ śoṣaya] lohitapittabheṣajenopakrameta ||  
 4.5.8  garbhiṇyās tu tridhā kāye raso ' bhinirvartate,
       garbhatvāya[ garbhātpā] stanyatvāya rasatvāya ceti ||  
 4.5.9  iha khalu bhoḥ
       garbhātsthirādantaḥsthādāyatamudaraṃ[ -sthitāvasthātamā] bhavati
      madhye nāryāmantargatāyām |
       
       sthūlamūlasaṃsthitasaṃvṛttamacchidraṃ puruṣo ' ntargate |
       
 droṇīvodaraṃ[ droṇicodaraṃ] bhavatyubhayor antargatayoḥ |
       
       vāmaṃ pārśvamāyataṃ māturudarasthā strī, dakṣiṇe pumān, madhye napuṃsakam |
       
       vāmamakṣi hrasati nāryāmantargatāyām, puruṣe dakṣiṇam, ubhe napuṃsake |
       
       savyaṃ pādaṃ pūrvaṃ prakrāmati savyena cākṣṇā bhruvā ca pūrvaṃ prati kurute,
      ceṣṭate ca[ na] savyena[ sarvena] pārśvena prāyaḥ
       saṃviśati[ śaṃsate] strīsaṃjñāneṣu ca prāyaśo dauhṛdaṃ kurute
      nāryāmantargatāyām |
       
       viparyaye tadataḥ puruṣaṃ bibhartīti vidyāt ||  
 4.5.10  atha iha[ ye] khalu garbhasya ṣaḍbhyaḥ
      sthānebhyaḥ śarīramabhinirvartate |
       
       tad yathā---jalakāyād vāyukāyāt tejaḥkāyāt pṛthivīkāyād ākāśakāyād rasakāyāc
      ceti ||  
 4.5.11  ṣaḍdhātur evāyaṃ puruṣo bhavati |
       
       dhātavaḥ punaḥ pañca bhūtāni brahma yadavyaktam[ padavyaktam] ||  
 4.5.12  tatra yat kharakaṭhinam, tad
      yathā---dantakeśaroma- nakha[ mukha]-purīṣasnāyvasthi,
      gandhajñānaghrāṇasaṅghātagauravāṇīti |
       
       yad dravaṃ snigdhaṃ mṛdu vā tadaudakam ||  
 4.5.13 tadyadā[ tadyamu] sannipatitayor yatra
      puruṣaḥ  pūrvamarthaṃ[ sarvamardha] nandayati jaghanyaṃ strī tatra
       pumānihāṅgapratyaṅgaiḥ[ pumānipratyaṅgaiḥ] sadṛśo jāyate |
       
       yatra tu strī prathamamarthaṃ sādhayati jaghanyaṃ puruṣaḥ, tatra strī
      vāṅgapratyaṅgais sadṛśī[ sadṛśo] jāyate ||  
 4.5.14  atha strīpuruṣāvṛtukāle[ -nāle] rūkṣāṇi
       vātalānyannāni[ vātaśānyannāni] sevete, vegāṃś ca dhārayataḥ,
      tayor garbhaḥ śoṇitādiṣu vātasaṃdūṣiteṣu niḥsṛto[ viḥsṛto]
      bhavati, gadgadabādhiryaminmiṇatvamanyeṣāṃ ca vātapittavikārāṇāmanyatamaṃ
      prāpnoti |
       
       evam eva pittaśleṣmalānṛtukāle mātāpitroḥ sevamānayoḥ pittaśleṣmavidūṣito
      garbhaḥ sambhavati ||  
 4.5.15  atha khalu garbhaśarīraṃ catrudaśendriyakāyāḥ
      samanupraviśanti |
       
       vidhṛtāś cānupalabhyamānāś ca saptadivyāḥ saptamānuṣāḥ ||  
 4.5.16  tatra divyāḥ
       brahmadeva[ brahmadevataṃ]-varuṇagandharvapiśācāsuramahārajakāyā
      bhavanti |
       
       tān vyākhyāsyāmaḥ |
       
       tatra yaḥ satyārjavānṛśaṃsakṣamādam- adhyāna[ advāyāna]-sampanno
      'dhyātmatattvadarśī bhavati taṃ brahmakāyam iti vidyāt ||  
 4.5.17  yastādyaśīlopādānayadyatraiyavān? muditastaṃ deva kāyam
      iti vidyāt ||  
 4.5.18  yo yajñananditarāgadṛṣṭiḥ salilapriyaścirasnāyī piṅgākṣaḥ
      kapilakeśaḥ saṃbhavati taṃ varuṇakāyam iti vidyāt ||  
 4.5.19  yas tu priyanṛtyagītavāditraḥ strīvihāranity aḥ
      śucivastragandhamālyānulepanaratir bhavati taṃ gandharvakāyām iti vidyāt ||  
 4.5.20  yas tu priyamadyamāṃsamatsyas tathā gomahāśano bībhatso
      bālānāṃ bhīṣayitā nidrābahulaś ca bhavati taṃ piśācakāyam iti vidyāt ||  
 4.5.21 yas tvāt magurūṇāṃ[ -gu] mānayitā paścād
      dveṣī caṇḍaḥ krodhano jñātīnāṃ bhedako bhavati tamāsuraṃ kāyam iti vidyāt ||  
 4.5.22  yas tu dhīraḥ śūraḥ mahābhogo mahotsāho mahaiśvaryaś ca
      bhavati taṃ mahārājakāyam iti vidyāt ||  
 4.5.23  anurāgeṇa mānuṣās tu
      pratyātmadarśanaśravaṇasparśanarasanaghrāṇasukhaduḥkham iti tatpravidyāsahitāḥ
      kevalāś cāvatiṣṭhante kārtsnyena |tairanvito janturliṅgati nimiṣati ākuṃcati
      prasārayati vedyaṃ vedayate ||  
 4.5.24 sa[ na] yadā bhedaṃ gacchati
       tadāyamantataḥ[ tathāyaḥ antaḥ kāyam eva yānti] jalaṃ jalakāyam
      eva yāti, vāyurvāyukāyaṃ, tejaḥ tejaḥkāyaṃ, pṛthivī pṛthivīkāyaṃ,
      ākāśamākāśakāyam iti |
       
 yathākāyam[ dāyam]- indriyakāyaṃ[ -kālaṃ] bhajate ||  
 4.5.25  bhavati cātra--- vidyamāne śarīre vai dhāturdhātuṃ
      niyacchati |
       
       mano buddhiś ca sarveṣāṃ brahmaṇi pratitiṣṭhati || ity āha bhagavān ātreyaḥ |
       
       iti bhele śārīre pañcamo ' dhyāyaḥ || || ṣaṣṭho ' dhyāyaḥ || athātaḥ
      khaḍḍikāṃ garbhāvakrāntiṃ śārīraṃ vyākhyāsyāma iti ha smāha bhagavān ātreyaḥ |
       
 
 
 
 4.6.1  iha khalu bho mātṛjaś cāyaṃ garbhaḥ pitṛjaś cātmajaś ca
      sātmyajaś ca rasajaś ca |
       
       asti ca sattvam aupapādakam[ aupavādakam] ity ātreyavacanam |
       
       neti bharadvājaḥ |
       
       amātṛjaś cāyaṃ garbhaḥ apitṛjaś
      cānātmajaśca- asātmyajaś[ anātmajaś] cārasajaś ca |
       
       nāsti ca sattvam aupapādakam[ aupavādhikam] iti |
       
       yadi hi mātā putraṃ janyet bhūyiṣṭhaṃ hi strī putrakāmā maithunavargamabhis
      andhāya putraṃ janayet strīkāmā ca striyam ||  
 4.6.2 yadā[ -vi] jīven a saha sūkṣmāvagnimārutau
      garbhaṃ viśataḥ tadā[ -va] dvāvetāvaṅgapratyaṅgāni vikurutaḥ,tau
       ceṣṭayataḥ[ ceṣṭataḥ], tau vardhayataḥ, tāveva yadā śarīrād
      vyavakrāmataḥ tadā tadbhavati nirvāto nirūṣmā preto mṛta iti |
       
       netyāha bharadvājaḥ |
       
       mṛto ' pi jantuḥ vāyunādhmāṣyate, agninā śoṣyate |
       
       netyāha bhagavān ātreyaḥ |
       
       saha vā tasyāgnimārutau jīvayataḥ, tayor  apakrāntayor 
      [ apakrāntayor vātya] bahyāgnimārutāvāviśata iti ||  
 4.6.3  yatpunarāḥ sati ca bhūtanānātve[ bhūtarnātve]
      kathamekaḥ syāditi? atrocyate |
       
       yatraitannānātvamāśritaṃ tadetadavyaktamasti pañcamahābhūtasaṃgraha iti ||  
 4.6.4  yatpunarāha yadyavyaktaṃ sarvaṃ syādavikāraḥ syād
      iti[ ya---sa vivasyādadhi], atrocyate |
       
       vātapittaśleṣmakṛtā rasasamutthā asya vyaktāḥ procyante vikārāḥ, avyakte
      hyukte  te[ rute] vyaktāḥ kathamavyaktaṃ srakṣyanti, kathaṃ
      tarhi śarīre tadvikriyate, unmādaḥ kathamavyaktaṃ
      manaḥ spṛśatīty[ spṛśatithena] etaccānupapannam |
       
       kiṃ tarhi yathādity assambhūto ' pi meghāntarito[ memāmtarito] na
      prakāśam upajanayati tathā[ ---] mano ' ntarhiteṣu vijñānasrotassu
      tamasā smṛtiṃ nopajanayatīti ||  
 4.6.5  yatpunarāḥ yadyayaṃ paralokād garbho '
      vakrāmennāsya[ garma ukta] kiñcittatrādṛṣṭaṃ syāditi, atrocyate |
       
       iha tāvadayaṃ cirotsṛṣṭāni vijñānāni vividhāni cāścaryabhūtāni na smarati kiṃ
      punardehāntarāṇi bhūtāni bhāvaviśeṣā- antarāṇi[ ---] ||  
 4.6.6  tatra ślokaḥ--- tamasā bhāvito yo vai saṃsmarenna sa
      mānavaḥ |
       
       saṃsmaretpūrvacaritaṃ sukṛte vedavad[ vedavidṛja] dvijaḥ || ity 
      āha bhagavān ātreyaḥ |
       
       iti bhele śārīre ṣaṣṭho ' dhyāyaḥ || || saptamo ' dhyāyaḥ || athātaḥ
      śarīrasaṃkhyāśārīraṃ vyākhyāsyāma iti ha smāha bhagavān ātreyaḥ |
       
 
 
 
 4.7.1  iha khalu śarīre ṣaṭ tvaco bhavanti |
       
       udakadharā prathamā ' sṛgdharā
      dvitīyā, sidhmakilāsasaṃbhava[ maṃ] adhiṣṭhānā tṛtīyā,
      dadrukuṣṭhasambhavādhiṣṭhānā caturthī, alajīvidridhisambhavādhiṣṭhānā pañcamī,
      ṣaṣṭhī tu yasyāṃ chinnāyāmuttāmyati timiramivānupraviśati duṣṭāruṣkāṇi cāsya
      yāmāśrity a jāyante iti ||  
 4.7.2  asthigaṇanā---trīṇi saṣaṣṭīni[ saṣaṣṭhiṇi
      śavā] śatānyasthnāṃ tad yathā---dvātriṃśaddantāḥ, dvātriṃśaddantolūkhalāni,
       viṃśatirnakhāḥ[ paṇipādaśalānānyaṅgulyasthīni], ṣaṣṭiḥ
      pāṇipādāṅgulyasthīni, viṃśatiḥ pāṇipādaśalākāḥ, catvāri
      pāṇīpādaśalākādhiṣṭhānāni, dve pārṣṇyor asthinī[ pārṣorasthīni],
      catvāraḥ pādayoḥ gulphāḥ, dvau maṇikau, māṇike dve
      hastayoḥ, catvāryaratnyor asthīni[ catvāryaśayo], dve jaṅghayoḥ,
      dve jānunī, dve jānukapālike,
       dvāvūrunalakau[ dāvūrudvāvūrunaśaktau], dvāvaṃsau, dve
      aṃsaphalake, dvāvakṣakau, ekaṃ jatru, dve tālunī, dve cibuke, dve
      śroṇiphalake, ekaṃ bhagāsthi,
      pañcacatvāriṃśat pṛṣṭhagatānyasthīni[ pṛṣṭhagatau dhṛsthini],
      pañcadaśa grīvāyām, caturdaśorasi, caturviṃśatiḥ parśukāḥ pārśvayoḥ,
       tāvanti[ yāvanti] caiva sthālakāni, tāvanti caiva
      sthālakārbudakāni, ekaṃ hanvasthi, dve hanubandhane, ekaṃ
      nāsāsthi- hanu[ tathā hanu]-kūṭalalāṭam, catvāri śīrṣakapālāni ||  
 4.7.3  hṛdayamekaṃ cetanāyatanam |
       
       daśa prāṇāyatanāni tad yathā---mūrdhā kaṇṭho hṛdayaṃ gudo nābhir vastirojaḥ
      śauklaṃ śoṇitaṃ māṃsam iti ||  
 4.7.4  pañcadaśa koṣṭhāṅgāni[ koṣṭhāni] |
       
       tad yathā---nābhiś ca hṛdayaṃ ca kloma ca yakṛc ca plīhā ca vṛkkau ca vastiś
      ca purīṣādhānaṃ cāmāśayaścottaragudaś cādharagudaś ca kṣudrāntraṃ ca
      sthūlāntraṃ ca vapāvahanaṃ ceti ||  
 4.7.5  ṣaṭpañcāśatpratyaṅgāni tad yathā---dvau gulphau, dve
      nitambe, dve jaṅghe, dve piṇḍike, dve ūrupiṇḍike, dvau sphicau, dvau vṛṣaṇau,
      ekaṃ śephaḥ, dvau śaṅkhau, dvau baṅkṣṇau, dvau kukundarau, eko vastiḥ,
      śīrṣamekamudaramekam, dvau stanau, dvau bāhū, dvāṃvasakau, ekaṃ cubukaṃ,
      dvāvoṣṭhau, dve dantaveṣṭe, dve  sṛkvaṇī[ sṛkvaṇīti], ekaṃ tālu,
      galaśuṇḍikā ekā, dvau karṇau, dve karṇaśaṣkulike, dvau gaṇḍau, dve akṣikūṭe,
      catvāryakṣivartmāni, dve  akṣiṇī[ akṣiṇīti] iti ||  
 4.7.6  śarīradravyāṇī---daśodakasyāñjalayaḥ śarīre pracyavamānaṃ
      purīṣamanubadhvātyatiyoge, navāñjalayaḥ pūrvasyāhārapariṇāmadhātoryantaṃ rasa
      ity  ācakṣate[ ācakṣati] kuśalāḥ, aṣṭau śoṇitasya, sapta
      purīṣasya, catvāro mūtrasya, dvau medasaḥ, eko majjñaḥ, mastiṣkasyāñjaliḥ
      śuklasya ceti ||  
 4.7.7  athātra praśno bhavati---
      katamayaṃ jīvo[ devo] dehāddehāntaram upakramata iti? atrovāca
      bhagavān ātreyaḥ |
       
       jalūkāyā ivāsya kecidgatiṃ bruvate |
       
       tanna yuktam |
       
       iha vyaktyantāmūrtaṃ yugapatsyādevāpare ' pyevamicchanti |
       
       sarvathāpi mumukṣorasyāyamantarātmā param upakramata iti sarvathāpyasmin
      parity akte paricaye tāvadasaṃprāptaṃ tarā syāt |
       
       avasthānatvāccettadiṣṭaṃ karmaṇopyevaṃ bhavati vaiyyarthyam api tu khalu
      pratiśrutyāpahitaḥ paratra gamanaṃ tasya vidyāt |
       
       athavā yathādity asya hṛdaye bhūmau raśmayaḥ pratitiṣṭhante |
       
       vilambitāvevamatasya tatra gamanamanupaścediti |
       
       |
       
 
 4.7.8  atha khalu puruṣe[ puruṣā] ṣoḍaśādhyātmadevatā
      bhavanti |
       
       tad yathā---agniś ca pṛthivī cāpaś cākāśaś ca vāyuś ca vidyuc ca parjanyaś ca
       indraśca[ -ga] gandharvaś ca mṛtyuś cādity aś ca candramāś ca
       tvaṣṭā[ tṛṣṇā] ca viṣṇuś ca prajāpatiś ca brahmā ceti |
       
       tāḥ karmabhir vidyādutpattitaś ca parimāṇataś ca vidyāt |
       
       ūṣmā hy atrāagneś[ -gniś] ca karma dehe |
       
       ghrāṇaṃ ca pṛthivyāḥ, sneho raso jñānaṃ codakasya, sparśanaṃ vāyoḥ, śrotraṃ
      cākāśasya, rūpādānaṃ parjanyasya saṃvegādānāni vidyutaḥ, balamindrasya, kāmo
      gandharvāṇāṃ, kopo mṛtyoḥ, cakṣurādity asya, prasādaścandramasaḥ, rūpaṃ
      tvaṣṭuḥ, ceṣṭā viṣṇoḥ, vyavāyaḥ prajāpateḥ, buddhirbrahmaṇa iti ||  
 4.7.9  tatra ślokaḥ--- viśuddhanetrāstapaso munayaḥ śāntakalmaṣāḥ
      |
       
       jagataścopapannāṃś ca sarvān[ svarbhā] paśyanti mānavān || ity 
      āha bhagavān ātreyaḥ |
       
       iti bhele śārīre saptamo ' dhyāyaḥ || || aṣṭamo ' dhyāyaḥ || athāto
      jātisūtrīyaṃ śārīraṃ vyākhyāsyāma iti ha smāha bhagavān ātreyaḥ |
       
 
 
 
 4.8.1  iha khalu bhoḥ yāḥ striyaḥ pathyalaghubhojinyo '
      nudāvartanaśīlā apraduṣṭā yathāgarbhāśayāḥ suviśuddhasrotaso bhavanti, tā
      ācakṣate avandhyāḥ iti kuśalāḥ |
       
       tā iṣṭarūpaṃ medhāvi cāpatyaṃ janayanti, viparyaye viparyayaḥ ||  
 4.8.2  ṛtau ca garbho ' vatiṣṭhate |
       
       tad yathā---sukṛṣṭakṣetre bījaṃ prakṣiptaṃ tatra vrīhiḥ vrīhitvāya kalpate,
      yavo yavatvāya evam eva[ priya] indriyamṛtukāle
       visṛṣṭamaduṣṭāyāṃ[ -māmaṭṭa] yonau garbhāśayam upagacchati |
       
 tad yathā[ tad yathāya]---āvartagṛhītāḥ pratīpaṃ pratidhāvanti
      tadvat śuklaśoṇitaṃ garbhāśaye[ garbhāśaya astikaṃ] āsiktaṃ
      kṣīramiva |
       
 taccānekakanakamiva[ taṃ cānekanakamivo]-udumbareṇa
      niṣiktamekatvamāpannamṛddhiṃ labhate ||  
 4.8.3  sā ced evamākāṅkṣetaudvāhike[ evayā kāṃkṣā-]
      śivāvadātaputraṃ janayeyam[ janayanti] iti, yavānāṃ
       manthaṃ[ mandaṃ] sarpissamyuktaṃ saptarātramanupahataṃ bhuñjīta |
       
       tato dauhṛdinī[ dauhṛtdvi] śvetāyā goḥ sarūpavatsāyāḥ payasi
      pāyasaṃ pācayitvā tadevāśnīyāt [ -atmīyāt] |
       
       śukle ca vāsasī paridadhyāt [ parirabhyāt] |
       
       sarvaśvetaṃ cāsyāḥ saṃskṛtaṃ vimānaṃ kārayet |
       
 vṛṣabhamaśvaṃ[ vṛṣabhagaga] vāsyā darśayet |
       
       evamavadātaṃ putraṃ janayet |
       
       netyāha śaunakaḥ |
       
       paiṅgalyaṃ vā tato ' pyatreti |
       
       ātreya uvāca kiṃ syādāvādhakam, piṅgalāvayavayā āyuṣmanto nīrogāś ca
      bhavantīti ||  
 4.8.4  sā cedevam[ iti
      hā] āśāsīta[ āsita] śyāmaṃ lohitākṣaṃ
      putraṃ janayeyam[ jana yetre yāvat dvitīye māsapuṣpaṃ paśyet
      yamiti] iti eṣāmeva[ eṣāma] yavānāṃ manthaṃ[ mandaṃ]
      kārayet lohitakukkuṭaraktena saptarātraṃ raktaśālīnāmodanamanupahataṃ bhuñjīta
      |
       
       dauhṛde sā tāmreṇa ca vāsasā paridadhyāt |
       
       tāmre cāsyāḥ śayanāsane dadyād raktavṛṣamaśvaṃ[ -vṛṣamadaṃ] vāsyā
      darśayet |
       
       evaṃ śyāmaṃ lohitākṣaṃ putraṃ janayati ||  
 4.8.5 yā[ yāvad] vi dvitīyamāsi puṣpaṃ paśyenna
       vāsyā[ va] garbhastiṣṭhatīti vidyādajāta sārā[ nā] hi
      tadā garbhavatyo bhavanti |
       
 yasyāstu[ tasyāstu] khalu yoniḥ[ yoni] jātasāre
      puṣpam  āsravati[ āśraya] tasyāḥ
      patati vāpyatikālaṃ[ vāpity a-] vā ' vatiṣṭhate gabhaḥ
      pariśuṣkagātra iti ||  
 4.8.6  caturthe khalu māse prativihite kṣīre navanītaṃ prāśnīyāt
      |
       
       pañcame kṣīrayavāgūḥ, ṣaṣṭhe kṣīrasarpiḥ, saptame dadhyudaśvit, aṣṭame
      kṣīrasarpiḥ, navame tu khalu māse prativihite
       madhurauṣadhasiddhena[ kadambamāṣṭerāghataitānuvāsa]
      tailenānuvāsaḥ ||  
 4.8.7  evaṃ hy asyāḥ pratimāsaṃ[ pratisaṃvartamānāyā
      yacchatanmataṃ] vartamānāyāḥ kukṣīkaṭīpārśvapṛṣṭhaṃ mṛdūbhavati jīrṇapurīṣaṃ
      cādhaḥ travetsukhaṃ ca prajāyate ||  
 4.8.8  saptame tu khalu māse garbhaprapīḍitā
       vātapittaśleṣmāṇa[ -śleṣmāṇo] uraḥ prāpya
       savidāhaṃ[ vidahyamānāḥ] kaṇḍūṃ janayanti |tena kikkisāni jāyante
      strīṇām |
       
       triphalācūrṇaṃ śaśarudhireṇa piṣṭvā tenāsyāḥ tānyālepayet ||  
 4.8.9  aṣṭame tu khalu māse prativihite sati sūkikāgāraṃ samyak
      prāgdvāramudakdvāraṃ vā kārayet
      tinduka- palāśa[ phalāśa]-aśvatthaiḥ |
       
       | 
 4.8.10  athātra pūrvasaṃkalpitāḥ syuḥ dvau khalu bilvamayau
      paryaṅkau śūrpau ca dvau taṇḍulamusalau
      gaṇḍopadhānaṃ yavāgūḥ[ mayau] sarpiś ca tailaṃ ca sarṣapāśceti ||  
 4.8.11  athaināṃ prajanayiṣyatīti yavāgūṃ pāyayet |
       
       anāgatagarbhaved anāṃ caināmavahananaṃ ca kārayet |
       
       sā yadi jānīyādavabhraṣṭo me kukṣiḥ pravimukto me hṛdgarbhaḥ prasrutā me
      yoniriti, athainām
      upakārikalpitanakhāścatasra upajīvikāḥ[ upajīvā] pratidinam
      upatiṣṭheyuḥ |
       
       śanaiḥ pūrvaṃ pravāhetapaścād[ pravāhetatpaścād] balavattaram iti
      |na cāpy anāgatavegā vā bāliśatayā[ bābāhūhli(?)tatayādyā],
      anāgatavegā hi  duḥkhāyātmānaṃ[ tanā duḥkhā] prayacchati saha
      putreṇa ||  
 4.8.12  tasyāścet prajātāyā[ prajātāyāparānapra]
      aparā na prapadyate, tadaināṃ
      raktaśālīnāmakṣamātraṃ kalkamamlena[ kalpya]
       mūtreṇa[ mūtreṇa(?)] vā pāyayet |
       
       etenaiva kalpena dantīdravantīvṛścikālīvunarnavāvanaśīrṣākaṃ kārayet |
       
 tathā[ talau]-umākāla- sarpa[ sarva]-purāṇamālānām
      anyatamena dhūpayet |
       
       sā cedanena vidhinā na pravartate athaināṃ
      tīkṣṇaphala- tailena[ taire]-anuvāsayet  ||
      [ ayamadhyāyaḥ mātukāyāmardhe vicchinno dṛśyate |] |.. |.. |.. |.. |..
      |.. |.. |.. |.. |.. |.. |.. |.. |.. |.. |.. |.. |.. |.. |.. |.. |.. iti bhele
      śārīre ' ṣṭame ' dhyāyaḥ || iti bhelasaṃhitāyāṃ, śārīrasthānaṃ samāptam || ||
      indriyasthānaḥ || || prathamo ' dhyāyaḥ || -----------------------------------
      ----------------------------------- 
 
 
 
 
 5.1.0" cert="low  |----------------dve vā jāta eva vinaśyati |
       
 
 5.1.1  hrasvaikapakṣo vitato yas tu garbhas tu susvaraḥ |
       
       māsamekaṃ tu jīvitvā vināśāyopapadyate ||  
 5.1.2  piṇḍīśirā dīrghahanuranalpe saṃhate bhruvau |
       
       dvitīye māsi saṃprāpte mriyate garbha īdṛśaḥ ||  
 5.1.3  jātamātrasya garbhasya vyañjanaṃ yatra dṛśyate |
       
       tṛtīye māsi saṃprāpte mriyate garbha īdṛśaḥ ||  
 5.1.4  trikekaro ghaṭaśirā yas tu garbhas tu susvaraḥ |
       
       caturthe māsi saṃprāpte vināśam upagacchati ||  
 5.1.5  yasya ṣoḍaśavarśasya vyañjanaṃ tūpajāyate |
       
       śīghraṃ ca pañcadhātutvād alpāyuriha dṛśyate ||  
 5.1.6  yasya viṃśativarṣasya vyañjanaṃ tūpajāyate |
       
       sa dīrghamāyurāpnoti puruṣo nātra saṃśayaḥ ||  
 5.1.7  śarīrāpacayo ' buddhirapathyāni balaṃ tathā |
       
       bālasya yasya dṛśyante taṃ gatāyuṣamādiśet ||  
 5.1.8  yasya jātasya jāyete gulmakāstunakau tathā |
       
       aṣṭāviṃśe gate varṣe sarvaṃ taṃ hanti mānavam ||  
 5.1.9 pṛṣṭhe corasi cāvartassavyatho yas tu dṛśyate
      |
       
       catvāriṃśe gate varṣe maraṇāyopakalpate ||  
 5.1.10 āvarto yaś ca pṛṣṭhe tu sannatastriṣu dṛśyate
      |
       
       phalamasya tu vijñeyaṃ sthāpanaṃ na prasūyate ||  
 5.1.11  sthūlāsthūlāṅgulī pāṇī nakhā yasyāpi lohitāḥ |
       
 kalyāṇadeśapratyaṅgaḥ pañcāśadvarṣa eva ca ||  
 5.1.12  vyūṭhorasko dīrghabhujaḥ sthūlajānuś ca yo bhavet |
       
       dīrghāṅgulirdīrghanakhaḥ ṣaṣṭi varṣāṇi jīvati ||  
 5.1.13  utpīḍitasvaraṃ vāpi tuṅganāsakaconmukham |
       
       ūrukaṃ bhadrasampannaṃ vidyāt saptatikaṃ naraḥ ||  
 5.1.14  bhadraṃ puraś ca paś cāc ca ṛjukaṃ priyavādinam |
       
       aśītikaṃ naraṃ vidyāt kṛṣṇātreyavaco yathā ||  
 5.1.15  lalāṭaṃ nāsikā karṇau yasyaitāni pṛthak pṛthak |
       
       ṣaḍaṅgulapramāṇāni sa jīvati śataṃ samāḥ ||  
 5.1.16  yasyākuñcitam eva syājjānubhyāṃ samitaṃ śiraḥ |
       
       ūrdhvajānugatau karṇau pautraṃ paśyatyayaṃ naraḥ ||  
 5.1.17  mahāntau vipulau karṇau bhavetāṃ romaśau tathā |
       
       snigdhau bahulakeśaś ca sa ceha śatamṛcchati ||  
 5.1.18  dharmeṇa satyavākyena guruśuśrūṣaṇena ca |
       
       rasāyanopayogāc ca sa dīrghamanujīvati || ity āha bhagavān ātreyaḥ |
       
       iti bhele indriye prathamo ' dhyāyaḥ || || dvitīyo ' dhyāyaḥ ||  
 
 
 5.2.1  mukhaṃ netre śarīraṃ ca pāṇipādaṃ tathaiva ca |
       
       saraktaṃ dṛśyate yasya sa vai svastho bhaviṣyati || 5| 
 2.2.  yasya gomayacūrṇābhaṃ narāṇāṃ mūrdhni dṛśyate |
       
       śirasi snihyamāne ca kaṇḍūssaṃjāyate dṛḍham ||  
 5.2.3  yasya keśāḥ pramucyante śīrṇamūlāḥ śarīriṇaḥ |
       
       yasyaitāni tu rūpāṇi sa vai svastho bhaviṣyati ||  
 5.2.4  nāsya dantāḥ prahṛṣyanti mukhaṃ ca na vilupyati |
       
       nābaddhaṃ bhāṣate cāpi sa vai svastho bhaviṣyati ||  
 5.2.5  na vikṣipati gātrāṇi svaro ' sya na vivartate |
       
       vastreṇa gūhate guhyaṃ sa vai svastho bhaviṣyati ||  
 5.2.6  na bhavatyunnato nābhir yathāvastho ' bhitiṣṭhati |
       
       sukhaṃ śvasiti rātrau ca sa vai svastho bhaviṣyati ||  
 5.2.7  na nakhāḥ karkaśābhāsā na śyāvā na ca niṣprabhāḥ |
       
       prasannāssuprabhāś caiva sa vai svastho bhaviṣyati || Bhṣ5.2.8? |
       
       ātapādhiṣṭhito yas tu na |.. prakāśace |
       
       na ca lohitasaṃyu 
  || tṛtīyo ' dhyāyaḥ ||  
  Bhṣ5.3.? |
       
       |...dhitasvapne tāṃ rātriṃ nātivartate ||  
 
 
 5.3.1  iyaṃ me śiṣṭaśibikā vaiḍūryamaṇiyantritā |
       
       evaṃ pralāpayeccārto gatāyuriti taṃ viduḥ ||  
 5.3.2  prajvalaty api yo dīpe tama evābhipaśyati |
       
       ( śabdānvipratibudhyeta cāpūrvāniva nāsti saḥ) ||  
 5.3.3  āvākśirāḥ pralambāmi nāma mā parivartaya |
       
 manujaḥ pralapannevaṃ saptāhaṃ nātivartate ||  
 5.3.4 marmāṇi dalitānīva yo ' bhīkṣṇaṃ cātisāryate |
       
       pravāhamāṇo durgandhi kuṇapaṃ pūtikaṃ tathā ||  
 5.3.5  tac ca lohitagandhaṃ vāpy athavā matsyagandhikam |
       
       kṛṣṇaṃ nīlaṃ vivarṇaṃ vā mumūrṣuś ca sa hocyate ||  
 5.3.6  madhumehī vasāmehī sarpirmehī ca yo naraḥ |
       
       bahumehī ca yo jantuḥ sa vai proktaḥ parāsukaḥ ||  
 5.3.7  prameheta yadā janturbinduṃ binduṃ savedanam |
       
       vāyunā bhinnavastiḥ syād durlabhaṃ tasya jīvitam ||  
 5.3.8  krimayo bahavo yasya nissaranti śarīriṇaḥ |
       
       āturasya śayānasya nauṣadhaṃ tasya sidhyati ||  
 5.3.9  ity etāni bhiṣak dṛṣṭvā lakṣaṇāni mumūrṣatām |
       
       na cikitsāṃ prayuñjīta yathāmārgaṃ cikīrṣakaḥ || ity āha bhagavān
      ātreyaḥ |
       
       iti bhele indriye tṛtīyo ' dhyāyaḥ || || caturtho ' dhyāyaḥ ||  
 
 
 5.4.1  yadāturasya hṛdayaṃ vāyuḥ saṃgṛhya tiṣṭhati |
       
 dhamanīssaṃparīpīḍya sadyo jahyāt sa jīvitam |
       
 
 5.4.2  āturasya yadā vāyuḥ śarīramanupadyate |
       
       uttāne netraniṣyandaḥ sadyo jahyāt sa jīvitam ||  
 5.4.3  yasya koṣṭhagato vāyurupāvṛttaśśarīriṇaḥ |
       
       kṣīṇalohitamāṃsasya sadyo jahyāt sa jīvitam ||  
 5.4.4  yasyāturasyeha vātād vātāṣṭhīlā vivardhate |
       
       na saṃsarati cānyatra sadyaḥ prāṇān jahāti saḥ ||  
 5.4.5  yasyobhe piṇḍike stabdhe nāsā jihmā ca lakṣyate |
       
       vyāvṛtte cākṣiṇī yasya sadyaḥ prāṇān jahāti saḥ ||  
 5.4.6  āmāśayasamutthānā yasyaiva parikartikā |
       
       tṛṣṇā ca tīvrarāgaś ca sadyaḥ prāṇān jahāti saḥ ||  
 5.4.7  pakvāśayasamutthānā yasya syāt parikartikā |
       
       tṛṣṇā galagrahaścograḥ sadyo jahyāt sa jīvitam ||  
 5.4.8  śoṇitaṃ romakūpebhyo yasya kṣarati dehinaḥ |
       
       atīva mukhato bhedi sadyo jahyāt sa jīvitam ||  
 5.4.9  hṛdayasya tu saṃghātaṃ parikṣīṇasya dehinaḥ |
       
       atyarthaṃ pīḍayecchūlaṃ sadyaḥ prāṇān jahāti saḥ ||  
 5.4.10  yasya kṣīṇaśarīrasya saṃjñāṃ harati mārutaḥ |
       
       vyāhanti ca mahāsrotaḥ sadyaḥ prāṇān jahāti saḥ ||  
 5.4.11  hṛdayasya tu saṃghātaṃ parikṣīṇasya dehinaḥ |
       
       etair eva ṃvidhairliṅgairanyaiś cāpi tathāvidhaiḥ || prakṛtervikṛtiṃ
      prāptaṃ parīkṣetāturaṃ bhiṣak |
       
       ity āha bhagavān ātreyaḥ |
       
       iti bhele indriye caturtho ' dhyāyaḥ || || pañcamo ' dhyāyaḥ || athāto
      yasyaśyāvīyaṃ vyākhyāsyāma iti ha smāha bhagavān ātreyaḥ |
       
 
 
 
 5.5.1  yasya śyāve ume netre dṛśyete harite tathā |
       
       utpannaś ca śirorogaḥ phalitaṃ tasya jīvitam ||  
 5.5.2 haritāś ca sirā yasya romakūpāś ca lohitāḥ |
       
 bhuṅkte vānnāni sāmlāni tatraiva sa vinaśyati ||  
 5.5.3  yasyor dhvavātaḥ kopena jantorāmāśayaṃ gataḥ |
       
       hṛdayaṃ parigṛhṇāti paretaṃ tasya jīvitam ||  
 5.5.4  gātre ca pāṇipāde ca yasya śuṣyati śoṇitam |
       
       muhurmuhurnṛtyati ca paretaṃ tasya jīvitam ||  
 5.5.5  vṛṣaṇau pāṇipādau ca yasya śuṣkaṃ mukhaṃ tathā |
       
       chaviś ca śoṣam āyāti paretaṃ tasya jīvitam ||  
 5.5.6  hanū hastau ca pādau ca vṛṣaṇau liṅgam eva ca |
       
       dṛśyate dehino yasya paretaṃ tasya jīvitam ||  
 5.5.7  hṛdayaṃ dahyate yasya mumūrṣuṃ taṃ samādiśet |
       
       āturas tu sa yāto vai paretaṃ tasya jīvitam ||  
 5.5.8  apasmāraḥ kṣayaḥ kuṣṭhaṃ raktapittamathodaram |
       
       gulmaś ca madhumehaś ca dīrgharogā bhavanti te ||  
 5.5.9  balamāṃsakṣayo yasya dehino dīrgharogiṇaḥ |
       
       dṛśyeta svarahāniś ca paretaṃ tasya jīvitam ||  
 5.5.10  hṛdayaṃ dahyate yasya koṣṭhe śūlaṃ svarakṣayaḥ |
       
       abhīkṣṇaṃ dahyate cāpi paretaṃ tasya jīvitam ||  
 5.5.11 trāsābhitāpā jantūnāṃ koṣṭhe śūlāścaranti ca |
       
       hikkācchardiparītaś ca paretaṃ tasya jīvitam ||  
 5.5.12 vāpitaṃ jvalitaṃ martyaḥ, salilaṃ hi hutāśanam |
       
       bhāskaraṃ manyate somaṃ durlabhaṃ tasya jīvitam ||  
 5.5.13  yaś cāpi vimale sūrye meghān paśyati sarvaśaḥ |
       
       durdinaṃ sudinaṃ cāpi paretaṃ tasya jīvitam ||  
 5.5.14  yaṃ rasā nāvatiṣṭhante bheṣajaṃ cendriyāṇi tu |
       
       yasya vā viparītāni na ca jīvati tādṛśaḥ ||  
 5.5.15  vānaspatyaphalaṃ mūlaṃ rogaspṛṣṭasya yasya
      vai |
       
       bhaiṣajyārthaṃ na dṛśyeta na ca jīvati tādṛśaḥ ||  
 5.5.16  ity etāni bhiṣag dṛṣṭvā lakṣaṇāni mumūrṣatām |
       
 na cikitsāṃ prayuñjīta yaśomārgapratīkṣayā || ity āha bhagavān
      ātreyaḥ |
       
       iti bhele indriye pañcamo ' dhyāyaḥ || || ṣaṣṭho ' dhyāyaḥ || athātaḥ
      pūrvarūpīyaṃ vyākhyāsyāma iti ha smāha bhagavān ātreyaḥ |
       
 
 
 
 5.6.1 antarlohitakāyas tu bahiḥ pāṇḍuḥ prakāśate |
       
       pūrvarūpaṃ tadācaṣṭe mānavasya mumūrṣataḥ ||  
 5.6.2  bahirlohitakāyas tu pāṇḍurantaḥ prakāśate |
       
       pūrvarūpamanuprāptaḥ sa mṛtyor ucyate naraḥ ||  
 5.6.3  antarglāno bahiḥ pīno bahirādhmāta eva ca |
       
 yaś cātyantasamādhmātaḥ sarve ' pyete parāsukāḥ ||  
 5.6.4  abhīkṣṇaṃ jvaryate yas tu nivātamabhinandati |
       
       anuṣaktapratiśyāyaḥ kṣipraṃ śvāsena hanyate ||  
 5.6.5 ninādī vā pralāpī vā hasatyatyartham eva ca |
       
       unmādena kṛśo jantuḥ pañcatvam upagacchati ||  
 5.6.6  ghanaṃ saśūlaṃ yo veda sadāhaṃ hṛdayaṃ naraḥ |
       
       hṛdrogeṇa kṛśo janturvināśam upagacchati ||  
 5.6.7  prasvidyate ca kaṇḍūmān yo viruddhaṃ ca sevate |
       
       avirecanaśīlaś ca kuṣṭhena sa vinaśyati ||  
 5.6.8  sukumāraś ca yo jantuḥ snehaṃ māṃsaṃ ca sevate |
       
       divā svapiti cābhīkṣṇaṃ sa pramehī vinaśyati ||  
 5.6.9  pariśūnaś ca yo jantuḥ svede ca paruṣacchaviḥ |
       
       bhinnaṃ yaścopaviśati so ' tisāreṇa hanyate ||  
 5.6.10  yasyāgniś ca balaṃ caiva nālpaṃ bhavati dehinaḥ |
       
       kṣīṇalohitamāṃsasya yathā pretas tathaiva saḥ ||  
 5.6.11  sadyo raktaṃ śiro yasya pītakaṃ vā pradṛśyate |
       
       kapilaṃ pluṣṭakeśaṃ vā yathā pretas tathaiva saḥ ||  
 5.6.12  yasya netre lalāṭaṃ ca mukhaṃ nāsāṃ bhruvau
      tathā |
       
       jihmāni kurute vāyuryathā pretas tathaiva saḥ ||  
 5.6.13  śyāvā kaṇṭakinī jihvā yasya śuṣkā pradṛśyate |
       
       śyāve netre nakhāś cāpi yathā pretas tathaiva saḥ ||  
 5.6.14  yasya nirbhidyate kaṇṭhaḥ tāmyatyuccaiśśarīriṇaḥ |
       
       bahirāyāmabhājastaṃ pratyācakṣīta paṇḍitaḥ ||  
 5.6.15  yasyor dhvakāye balavān navo rogas tu duṣkriyaḥ |
       
       pūrvarūpaṃ tathā vācyaṃ mānavasya mariṣyataḥ ||  
 5.6.16  yasya cucchundarīgandhaḥ puruṣasya bhavatyatha |
       
       sauvarṇānapi vṛkṣāṃś ca yo veda sa vinaśyati ||  
 5.6.17  ity ebhir īdṛśaiś cānyairvikārairvarṇitaṃ naraḥ |
       
       nopakrameta medhāvī ya icchedātmanaḥ sukham || ity āha bhagavān ātreyaḥ |
       
       iti bhele indriye ṣaṣṭho ' dhyāyaḥ || || saptamo ' dhyāyaḥ || athāta
      indriyāṇīkamindriyaṃ vyākhyāsyāma iti ha smāha bhagavān ātreyaḥ |
       
 
 
 
 5.7.1  indriyāṇi yathā jantoḥ parīkṣeta viśeṣataḥ |
       
       āyuḥpramāṇaṃ jijñāsurbhiṣak tanme nibodhata ||  
 5.7.2  annapānātparīkṣeta darśanādyaiś ca tattvataḥ |
       
       arthādivihitaṃ jñānamindriyāṇāmatīndriyam ||  
 5.7.3  svasthebhyo vikṛtaṃ yasya jñānamindriyasaṃśrayam |
       
       alakṣitaṃ nimittena lakṣaṇaṃ maraṇe hi tat ||  
 5.7.4  ity uktaṃ lakṣaṇaṃ samyagindriyeṣv aśubhodayam |
       
       tad eva tu punarbhūyo vistareṇa nibodha me ||  
 5.7.5  ghanībhūtamivākāśaṃ paśyaṃstamiva medinīm |
       
 vigītaṃ hyubhayaṃ hyetatpaśyanmaraṇamṛcchati ||  
 5.7.6  yasya darśanam āyāti māruto ' mbaragocaraḥ |
       
 agnirnāyāti vā dīptaḥ tasyāpi kṣayam ādiśet ||  
 5.7.7  jale ' pi nirmale jālamajālaṃ manute naraḥ |
       
 sthire gacchati vā dṛṣṭvā jīvitātparihīyate ||  
 5.7.8  jāgratpaśyati yaḥ pretān rakṣāṃsi vividhāni ca |
       
       anyadvāpyadbhutaṃ kiṃcinna sa jīvati tādṛśaḥ ||  
 5.7.9  yo ' gniṃ prakṛtivarṇasthaṃ nīlaṃ paśyati niṣprabham |
       
       kṛṣṇaṃ vā yadi vā śuklaṃ na sa jīvati mānavaḥ ||  
 5.7.10 marīcīnasato meghe meghānvāpyamalāmbare |
       
       vidyuto vā vinā meghānna sa jīvati mānavaḥ ||  
 5.7.11  mṛṇmayīmiva vā pātrīṃ kṛṣṇāṃ vāpi purīṣitām |
       
       ādity amardhacandraṃ vā kṣipraṃ dṛṣṭvā vinaśyati ||  
 5.7.12  naktaṃ sūryamahaścandramavahnau dhūmamutthitam |
       
       agniṃ vā niṣprabhaṃ dṛṣṭvā rātrau, maraṇamādiśet ||  
 5.7.13  prabhāvataḥ prabhāṃ hīnāṃ niṣprabhānvā prabhāvataḥ
      |
       
       narān viliṅgān paśyanti bhāvān bhāvajighāṃsavaḥ ||  
 5.7.14  vyākṛtīni ca varṇāni visaṃkhyopacitāni ca |
       
       nimittāni ca paśyanti rūpāṇyāyuḥparikṣayāt ||  
 5.7.15 yas tu paśyatyadṛśyaṃ vā dṛśyaṃ yas tu na paśyati |
       
       tāvubhau gacchataḥ kṣipraṃ yamakṣayamasaṃśayam ||  
 5.7.16  aśabdasya ca yaḥ śrotā śabdaṃ yaś ca na
      vindati |
       
       dvāvapy etau yathā pretau tathā jñeyau vijānatā ||  
 5.7.17  viparyayeṇa yo vidyād gandhānāṃ caiva nāma tam |
       
       na vā tat sarvato vidyād vidyāt taṃ vai gatāyuṣam ||  
 5.7.18  yo rasaṃ na vijānāti vipakvaṃ vā ca tattvataḥ |
       
 apakvaṃ dṛśyate, pakvaṃ tam āhuḥ kuśalā narāḥ ||  
 5.7.19  uṣṇān śītān kharān ślakṣṇān mṛdūnapi ca dāruṇān |
       
 spṛśyān spṛṣṭvā tato ' nyac ca mumūrṣusteṣu manyate ||  
 5.7.20  antareṇa tapastīvraṃ yogaṃ vā vidhipūrvakam |
       
       indriyairadhikaṃ paśyan pañcatvam upapadyate ||  
 5.7.21  indriyāṇāmṛte dṛṣṭerindriyārthānnadoṣajān |
       
       naraḥ paśyati yaḥ kaścidindriyairna sa jīvati ||  
 5.7.22  svasthāḥ prajñāviparyāsairindriyārtheṣu vaikṛtam |
       
       paśyanti ye tu bahuśaḥ teṣāṃ maraṇamādiśet ||  
 5.7.23  etad eva ca vijñānaṃ yassamyaganupaśyati |
       
       maraṇaṃ jīvitaṃ caiva sa bhiṣag jñātumarhati || ity āha bhagavān ātreyaḥ |
       
       iti bhele indriye saptamo ' dhyāyaḥ || || aṣṭamo ' dhyāyaḥ || athāto
      dūtādhyāyaṃ vyākhyāsyāma iti ha smāha bhagavān ātreyaḥ |
       
 
 
 
 5.8.1  tṛṇānnakhānvā chindan vai bhiṣajaṃ paripṛcchati |
       
       āturasya yadā dūtaḥ pratyākhyeyastathāvidhaḥ ||  
 5.8.2  viplutaṃ bhāṣamāṇaś ca bhiṣajaṃ paripṛcchati |
       
       āturasya yadā dūtaḥ pratyākhyeyastathāvidhaḥ ||  
 5.8.3  bhinatti kāṣṭhaṃ kāṣṭhena loṣṭaṃ loṣṭhena vāpy adhaḥ |
       
       āturasya yadā dūtaḥ pratyākhyeyastathāvidhaḥ ||  
 5.8.4  spṛśannaṅgāni bālāṃś ca bhiṣajaṃ paripṛcchati |
       
       āturasya yadā dūtaḥ pratyākhyeyastathāvidhaḥ ||  
 5.8.5 pidhāya pāṇinā nābhiṃ bhiṣajaṃ paripṛcchati |
       
       āturasya yadā dūtaḥ pratyākhyeyastathāvidhaḥ ||  
 5.8.6  kapālikāṃ śarkarāṃ vā bhinattyaṅgārikām api |
       
       āturasya yadā dūtaḥ pratyākhyeyastathāvidhaḥ ||  
 5.8.7  āste bhūmau pariśrānto gṛhṇātyaṅgamatha bhraman |
       
       āturasya yadā dūtaḥ pratyākhyeyastathāvidhaḥ ||  
 5.8.8  naṣṭaṃ mṛtamatikrāntaṃ nānuśocanti paṇḍitāḥ |
       
       ity āturasya hi yadā vadeddūto na so ' sti vai ||  
 5.8.9  karaṃ kareṇa gṛhṇāti pāṇinā tāḍayetkaram |
       
       āturasya yadā dūtaḥ pratyākhyeyastathāvidhaḥ ||  
 5.8.10  khādedoṣṭhau ca jihvāṃ ca nakhān dantaiś ca kalpayet |
       
       āturasya yadā dūtaḥ pratyākhyeyastathāvidhaḥ ||  
 5.8.11  āturasya yadā gehe vaidye vai paryupasthite |
       
       chidyate bhidyate caiva pratyākhyeyastathāvidhaḥ ||  
 5.8.12 parāvartya ghaṭaṃ pūrṇaṃ brāhmaṇaṃ paripṛcchati |
       
       āturasya yadā dūtaḥ pratyākhyeyastathāvidhaḥ ||  
 5.8.13  gṛdhraḥ sṛgālaḥ kākaś cāpy ulūko vāyasas tathā |
       
       nadeyurdakṣiṇe pārśve rogiṇo yasya nāsti saḥ ||  
 5.8.14  kaṣāyavastro muṇḍo vā jaṭilo vātha nagnakaḥ |
       
       carmabhir vā parivṛto, mahānasyeva śāṭikaḥ ||  
 5.8.15  tailābhyaktaśchinnanāso vāgmī conmatta eva vā |
       
       bhagnauṣṭhaḥ kharavāṭo vā na dūtaḥ sampraśasyate ||  
 5.8.16  iti dūtasamācāro vyādhitānāṃ prakīrtitaḥ |
       
 ya evaṃ veda nipuṇaṃ siddhikāmaḥ sa vai bhiṣak || ity āha
      bhagavān ātreyaḥ |
       
       iti bhele indriye aṣṭamo ' dhyāyaḥ || || navamo ' dhyāyaḥ || athāto
      gomayacūrṇaṃ vyākhyāsyāma iti ha smāha bhagavān ātreyaḥ |
       
 
 
 
 5.9.1  cūrṇaṃ śirasi yasyaiva śuṣkagomayasannibham |
       
       snehino dṛśyate jantormāsāddehaṃ jahāti saḥ ||  
 5.9.2  kṛśasya kapharogeṇa yasya śleṣmaparikṣayaḥ |
       
       karṇau raktau mukhaṃ caiva dvau māsau nātivartate ||  
 5.9.3  yasya lohitakābhāsamambu tāluni dṛśyate |
       
       kṣīṇalohitamāṃsasya sa māsaṃ nātivartate ||  
 5.9.4  arundhatīṃ na paśyet tu sthitāṃ saptarṣisaṃsadi |
       
       sa māsādaṣṭamānmartyaḥ kṣipraṃ prāṇairvimucyate ||  
 5.9.5 aṇukābhiś ca kṛṣṇābhir āsyaṃ jihvā ca tāluke |
       
       sarvatassamanucchinnaṃ na sa jīvati tādṛśaḥ ||  
 5.9.6  śīrṣābhitāpino yasya  śleṣmarogavatas tathā |
       
       hikkā viniṣyandate vai nāyamastīti nirdiśet ||  
 5.9.7  yasya lomāni keśāś ca pluṣyantīva śarīriṇaḥ |
       
 saṃhṛṣṭānīva vā dehī na sa jīvati tādṛśaḥ ||  
 5.9.8  yasya kālāntare dantā dṛśyante raktasannibhāḥ |
       
       niṣprabhāś cānuliptā vā na sa jīvati tādṛśaḥ ||  
 5.9.9  kṣāreṇa vidhṛtaṃ gātraṃ dṛśyate yasya dehinaḥ |
       
       samamuṣṇe ca śīte ca na sa jīvati tādṛśaḥ ||  
 5.9.10  gātreṣu kharavarṇeṣu yasya vārilavaplavaḥ |
       
       anabhyakteṣu gātreṣu na sa jīvati tādṛśaḥ ||  
 5.9.11  śūlamaṅge bhavedyasya sphuṭitaṃ raktamāsravet |
       
       adho golakasaṃkāśaṃ paretaṃ tasya jīvitam ||  
 5.9.12  āpāṇḍu madhumehe tu yaś ca mehati mānavaḥ |
       
       abhyantareṇa pañcāhātsa pañcatvaṃ hi gacchati ||  
 5.9.13  aratiś cāvipākaś ca kārśyadaurbalyam eva ca |
       
       yasya saṃdṛśyate jantorna sa jīvati tādṛśaḥ ||  
 5.9.14  yas tu dīnamanātho vā balena parihīyate |
       
       bhidyāmārogamāpnoti yathā pretas tathaiva saḥ ||  
 5.9.15 anuvṛttau yathā jantuḥ pittena parimūrcchitaḥ |
       
       saṃmūḍhavākyo bhavati yathā pretas tathaiva saḥ ||  
 5.9.16  yas tv āsane ' tha śayane ratiṃ na labhate naraḥ |
       
       sa śīghraṃ kurute kālaṃ yaś ca sāśrūṇi khādati ||  
 5.9.17  āruhya vānaraṃ yas tu saṃkalpaṃ nāvabudhyate |
       
       tam āhuḥ paralokāya svapne tu kuśalā narāḥ ||  
 5.9.18  parisaṃvatsarādyasya jvaro nāpaiti dehinaḥ |
       
       uṣṇo vā yadi vā śīto yathā pretas tathaiva saḥ ||  
 5.9.19  yasya jātapramehasya piṭakā pāṇḍurā bhavet |
       
       sopadravā śatapadā yathā pretas tathaiva saḥ ||  
 5.9.20  yasyor dhvaṃ kramate vāyuḥ śrotraṃ vādhaḥ
      pravartate |
       
       sarvāṇi ca prabhidyante yathā pretas tathaiva saḥ ||  
 5.9.21  ity etairlakṣaṇairyuktaṃ bhiṣak dṛṣṭvaiva mānavam |
       
       nopakramettathā vīra rakṣannātmayaśaḥ sphuṭam || ity āha bhagavān ātreyaḥ |
       
       iti bhele indriye navamo ' dhyāyaḥ || || daśamo ' dhyāyaḥ ||
      athātaśchāyādhyāyaṃ vyākhyāsyāma iti ha smāha bhagavān ātreyaḥ |
       
 
 
 
 5.10.1  anucchāyāthavā jantordṛḍhacchāyāthavā punaḥ |
       
       vicchinnā yasya vā chāyā na sa jīvati tādṛśaḥ ||  
 5.10.2  yo vidyutamivākāśe vyabhre paśyati mānavaḥ |
       
       dhūmāyate śiraśchāyā yasya nāstīti taṃ viduḥ ||  
 5.10.3  lākṣāraktaṃ yathā vastramevaṃ paśyati yo mahīm |
       
       athavā raktamākāśaṃ raktapittena hanyate ||  
 5.10.4  yo hṛṣṭaromā puruṣaḥ kāsena śleṣmaṇācitaḥ |
       
 kaṇṭhaś ca śūkānugato yasya nāstīti taṃ viduḥ ||  
 5.10.5  yasya śaṅkhāccyutaṃ māṃsaṃ śyāve netre tathaiva ca |
       
       cūrṇakaś ca mukhe jātaḥ paretaṃ tasya jīvitam ||  
 5.10.6  yasya hastāccyutaṃ māṃsaṃ jantordṛśyeta kuṣṭhinaḥ |
       
       athāviprayuktasya na sa jīvati mānavaḥ ||  
 5.10.7  avipakvaṃ vipakvaṃ vā bhuktaṃ bhuktaṃ yathā bhavet |
       
       kāśaśvāsajvaraiḥ spṛṣṭo nāsti tasya cikitsitam ||  
 5.10.8  hṛdayaṃ pūrvamāvāti yasya snātasya dehinaḥ |
       
       ardhamāsātparaṃ tasya jīvitaṃ nātivartate ||  
 5.10.9  ūrdhvaśvāsahato yas tu raktaṃ pracchardayen naraḥ |
       
       śūlaṃ vā bhinnakoṣṭhasya na sa jīvati mānavaḥ ||  
 5.10.10 antardāho ' dhiko yasya śītārtiś cāpi bāhyataḥ |
       
       ākāśaṃ paripūrṇaṃ vā vetti yo na sa jīvati ||  
 5.10.11  yasya pakvāvubhāvoṣṭhau nīlau jambūphalopamau |
       
       ucchūnaṃ yasya ca śiraḥ paretaṃ tasya jīvitam ||  
 5.10.12  yasyocchūnaṃ bhavenmadhyamubhāvaṃsau kṛśau tathā |
       
       viriktaḥ punarādhmāti yathā pretas tathaiva saḥ ||  
 5.10.13  etadindriyavijñānaṃ yassamyaganupaśyati |
       
       sa jīvitaṃ ca mṛtyuṃ ca nṛṇāṃ vidyādbhiṣagvaraḥ || ity āha bhagavān
      ātreyaḥ |
       
       iti bhele indriye daśamo ' dhyāyaḥ || || ekadaśo ' dhyāyaḥ || athātaḥ
      puṣpīyaṃ vyākhyāsyāma iti ha smāha bhagavān ātreyaḥ |
       
 
 
 
 5.11.1  śirasyaṅge raktavarṇaṃ yo ' nilaṃ vāpi paśyati |
       
       ghaṭikāmekavarṇaṃ vā sa puṣpita ihocyate ||  
 5.11.2  aṣṭāpadaṃ vā sukṛtaṃ jagatīṃ yaḥ prapaśyati |
       
       sa dṛṣṭiparihīnatvāt puṣpitaḥ procyate naraḥ ||  
 5.11.3  suptaś ca saṃvṛte gehe paśyatyākāśam eva yaḥ |
       
       romanthayati dantaiś ca sa puṣpita ihocyate ||  
 5.11.4  dīpyamānamivākāśaṃ pṛthivīṃ ca vanāni ca |
       
       yo vetti romasaṃhṛṣṭaḥ puṣpitaḥ sa ihocyate ||  
 5.11.5  anullipto yathā dehī vāti cetkuṇapaṃ yathā |
       
       sevante makṣikāś caiva puṣpitaḥ sa ihocyate ||  
 5.11.6  avijñātā naraṃ nārī svapna eva nivāsinī |
       
       dakṣiṇāṃ diśamehīti yaṃ brūyānna sa jīvati ||  
 5.11.7  prakīrṇakeśo vikaraḥ svapne yo dakṣiṇāṃ diśam |
       
 pratipadyeta tatraiva na sa jīvati tādṛśaḥ ||  
 5.11.8  kuśair iva nirūḍhāṅgamātmānaṃ svapna īkṣate |
       
       khaṃ vā sadhūmaṃ yo vetti na sa jīvati tādṛśaḥ ||  
 5.11.9  yaḥ svapne vṛkṣamāruhya na rogī trāyate gṛhe |
       
       prakīrṇakeśo vikacaḥ yo ' gnimāruhya roditi ||  
 5.11.10  prāsādamekasthūṇaṃ tu svapne yaś cādhirohati |
       
       naro nṛtyati paṅke vā sa pumānna ca jīvati ||  
 5.11.11  svapne prāsādamāruhya mahāntaṃ kāñcanaṃ tathā |
       
       yo nṛttagītapānānnī na sa jīvati mānavaḥ ||  
 5.11.12  gajenoṣṭreṇa vā gacchan yaḥ paśyeddakṣiṇāṃ diśam |
       
       jīvet tu rogī saptāhaṃ, nīrogaḥ śaradāṃ śatam ||  
 5.11.13  yāti yo durdine vāpi svapne vā dakṣiṇāṃ diśam |
       
       pratibudhyeta tatraiva na sa jīvati tādṛśaḥ ||  
 5.11.14  bhāsairbarhivarāhaiś ca śvabhir mahiṣavājibhiḥ |
       
       samaṃ yo taddivā yone svapne yogaphalaṃ bhavet ||  
 5.11.15  yadā gaṇḍaṃ ca khaḍgaṃ ca svapne cāśnaṃś ca paśyati |
       
       prakīrṇakeśam api ca na sa jīvati tādṛśaḥ ||  
 5.11.16  yaḥ svapne puruṣaḥ kālaṃ pītaṃ vā vastramṛcchati |
       
       gāyannaceṣṭayanvāpi na sa jīvati tādṛśaḥ ||  
 5.11.17  yaḥ svapne vītakāmo ' pi pītāṃ pibati vāruṇīm |
       
       citrakaṇṭhaguṇo vāpi na sa jīvati tādṛśaḥ ||  
 5.11.18 ākulāpāṃ nadīṃ svapne yovagāheta mānavaḥ |
       
       jīvetsarogassaptāhaṃ, nīrogasśaradāṃ śatam ||  
 5.11.19  svapne snātānuliptasya bhraṃśedyasya tu varṇakaḥ |
       
       gātrasya puruṣasyeha sa śastreṇa vinaśyati ||  
 5.11.20  etadindriyavijñānaṃ yassamyaganupaśyati |
       
 jīvitaṃ caiva mṛtyuṃ ca nṛṇāṃ vidyādvicakṣaṇaḥ || ity āha bhagavān
      ātreyaḥ |
       
       iti bhele indriye ekādaśo ' dhyāyaḥ || || dvādaśo ' dhyāyaḥ ||
      athāto+ avākcitīyaṃ vyākhyāsyāma iti ha smāha bhagavān ātreyaḥ |
       
 
 
 
 5.12.1  avākcitā vā jihmā vā yasya chāyālpikā bhāvet |
       
       netre ca viṣame syātāṃ paretaṃ tasya jīvitam || 5.1 
 5.12.2  yadi dīnāni pakṣmāṇi na nimīlanti dehinaḥ |
       
       dahyete nayane vāpi paretaṃ tasya jīvitam ||  
 5.12.3 namantyau yasya dṛśyete bhruvau mūrdhani bā
       sthite |
       
       jīvet tu sa tryahaṃ rogī ṣaṇmāsān vyādhivarjitaḥ ||  
 5.12.4 luñcyamāneṣu keśeṣu vedayannāti vedanām |
       
 nivṛttasukha duḥkhaḥ syāt paretaṃ tasya jīvitam ||  
 5.12.5  yasyāturasya piṭakā vyaṅgo vā dṛśyate mukhe |
       
       adṛṣṭapūrvaṃ prathamaṃ paretaṃ tasya jīvitam ||  
 5.12.6  śuṣyate nāsikāvaṃśaḥ pṛthutvaṃ yasya gacchati |
       
 aṃso ' nilāt kāsavataḥ paretaṃ tasya jīvitam ||  
 5.12.7  atyuṣṇaṃ vātiśītaṃ vā stabdhaṃ vā mṛdu vāpy atha |
       
       manyate pāṇipādaṃ ca paretaṃ tasya jībitam ||  
 5.12.8  yo ' vatīrya nadīṃ pūrṇāṃ toye paśyati jālakam |
       
       gātraṃ liptamathādbhiś ca yasya nāstīti taṃ viduḥ ||  
 5.12.9  vivartayati yaḥ śīrṣamatyarthaṃ ca nasā naraḥ |
       
       na svidyate lalāṭaṃ ca nāsti tasya cikitsitam ||  
 5.12.10  jvaryate kāsate vāpi tathocchavasiti vai dṛḍham |
       
       ākramyate tāmyate ca yathā pretas tathaiva saḥ ||  
 5.12.11  yasyodaraṃ samādhmātaṃ tadvartma ca vibhāvyate |
       
       bhinnaṃ purīṣaṃ tṛṣṇā ca yathā pretas tathaiva saḥ ||  
 5.12.12 anārataṃ gṛhe yasya kāṃsyaṃ bhidyeta dehinaḥ
      |
       
       candrastīkṣṇo mṛduścārko yasya syāt taṃ vivarjayet ||  
 5.12.13  apradhātuḥ pradhāturvā svastho vā yadi vā++āturaḥ
      |
       
       yaścandanamivāvāti na sa jīvati tādṛśaḥ ||  
 5.12.14  yūthikotpannagaṇḍaśca, vāti yaś cāpi vartmavat |
       
       abhaktaḥ tasimaṃ bālye yo vāti na sa jīvati ||  
 5.12.15  dviṣadbhiḥ kurute sakhyaṃ yaḥ priyairyāt i vipriyam |
       
       akasmātkupyate yas tu paretaṃ tasya jīvitam ||  
 5.12.16 ebhir evaṃvidhairliṅgairanyaiś cāpi yathāyatham |
       
       nopakrameta medhāvī bhiṣaganvitamāturam ||  
 5.12.17  etadbhiṣagariṣṭānāṃ yo jñānamanubudhyate |
       
       yathoktaṃ veda vedāyuḥ sa bhiṣak śāstrakovidaḥ || ity āha bhagavān ātreyaḥ |
       
       iti bhele indriye dvādaśo ' dhyāyaḥ || iti bhelasaṃhitāyām indriyasthānaṃ
      samāptam || |
       
       |cikitsāsthānam || || prathamo ' dhyāyaḥ || athāta ekādaśasarpiṣkaṃ
      vyākhyāsyāma iti ha smāha bhagavān ātreyaḥ |
       
 
 
 
 
 
 6.1.1  akalpayan na yajñāṅgaṃ purā dakṣastriśūline |
       
       tasmāt praṇāśayāmāsa yajñaṃ dakṣasya śaṅkaraḥ ||  
 6.1.2  taṃ ca nāśayatā yajñaṃ devyāḥ priyacikīrṣayā |
       
       krodhenoṣṇaṃ viniśvasya tān lokān vyāpito jvaraḥ ||  
 6.1.3  sa eṣa santāpayati jagatsthāvarajaṅgamam |
       
       nidhane cāpi bhūtānāṃ nānyo heturvinā jvarāt ||  
 6.1.4  yāvanto ' nye samākhyātā vyādhayas tu śarīriṇām |
       
       saṃvatsareṇa te ghnanti sadyaḥ prāṇaharo jvaraḥ ||  
 6.1.5  rogānīkasya sarvasya jvaro rājā prakīrtitaḥ |
       
       jvarayatyeṣa bhūtāni tasmājjvara iti smṛtiḥ ||  
 6.1.6  śārīramānasānāṃ ca rogāṇāṃ pravaro jvaraḥ |
       
       tasmāt prathamatas tasya pravakṣyāmi cikitsitam ||  
 6.1.7  uktarūpasamutthānā jvarāś cāṣṭau prakīrtitāḥ |
       
       śītaścoṣṇaś ca niyataḥ samāsāt dvividho jvaraḥ ||  
 6.1.8  śītasyoṣṇāṃ kriyāṃ kuryād vātaśleṣmātmakasya  tu |
       
       uṣṇasyaikāntapittasya śītāṃ kuryāt kriyāṃ bhiṣak ||  
 6.1.9  vāyur āmāśayāt pūrvamūṣmāṇaṃ samudīrayet  |
       
       tvaggato roma cāpannaḥ saṃharṣayati mānavam ||  
 6.1.10  sa tu pittānubandhena tejasā paripācitaḥ |
       
       prāpnoti vilayaṃ śleṣmā sambandheneva toyadaḥ ||  
 6.1.11 śānte śīte punardāhaṃ pittātprāpnoti mānavaḥ |
       
       utpittamindhanībhūtaṃ vapurdahati pāvakaḥ ||  
 6.1.12 gatavegenilaḥ paścādūṣmaṇā paripācitaḥ |
       
       svam eva bhajate sthānamānulomyaṃ ca gacchati ||  
 6.1.13  evaṃ jvaramavāpnoti hyevam eva ca mucyate |
       
       etad buddhimatāṃ proktaṃ samāsena cikitsitam ||  
 6.1.14  durlabhā buddhimantas tu tasmād vakṣyāmi vistaram |
       
       ekādaśaprakāraṃ hi jvaritānāṃ cikitsitam ||  
 6.1.15  sarpiś caikādaśaṃ vidyāt tan me vistarataḥ śṛṇu |
       
 siddhās svedāḥ kaṣāyāś ca lehaḥ pācanakāni ca ||  
 6.1.16  cūrṇaḥ pradehāssekāś ca vaṭikā modakāḥ payaḥ |
       
       sarpiś caikādaśaṃ proktaṃ siddhamāmamathāpi ca ||  
 6.1.17  eṣāṃ prayogaṃ vakṣyāmi vīryāṇi ca pṛthak pṛthak |
       
       śleṣmāṇamanilaṃ caiva jitvā pittantu dehinām ||  
 6.1.18  karoti yasmādūṣmāṇaṃ tasmājjvarita  ucyate |
       
       vāyuḥ pittena saṃsṛṣṭaḥ śleṣmā vā pittamūrcchitaḥ ||  
 6.1.19  ūṣmāṇaṃ kurute yasmāttataḥ  pittamupācaret |
       
       tṛṣyate coṣṇasalilaṃ deyaṃ doṣavipācanam ||  
 6.1.20  jvaraghnaṃ dīpanīyaṃ ca kaphapittānilāpaham |
       
       srotasāṃ śodhanaṃ caiva rucisvedakaraṃ nṛṇām ||  
 6.1.21  dīpyamāne hi kāyāgnau śleṣmā vāyuś ca śāmyataḥ |
       
 tayoś cāpy anulomatvāt pittam apyupaśāmyati ||  
 6.1.22  tasmād uṣṇodakaṃ peyaṃ śreṣṭhamāhurnavajvare ||  
 6.1.23  śītaṃ hi salilaṃ pītaṃ kopayetkaphamārutau |
       
       kuryād bhūyo ' gnimṛdutāṃ staimity amaruciṃ tathā ||  
 6.1.24  kāmaṃ tu tiktakaissiddhaṃ hitaṃ kvathitaśītalam |
       
       teṣāṃ sāmiśṛtaṃ pānaṃ ye cāpy ekāntaśītalāḥ  ||  
 6.1.25  bhojanārthaṃ hi ṣaḍrātraṃ peyā deyā bubhukṣite |
       
       kṣutpipāsāpahā pathyā śakṛnmūtrānilāpahā ||  
 6.1.26  auṣṇyādvātakaphau hanyāt llaghutvāt param eva ca |
       
       hṛdvyathāṃ  vidhiyuktā tu sā hanyāt svedamāvahet ||  
 6.1.27  tasmājjvareṣu sarveṣu jvaramukte ca mānave |
       
 pāyayed vidhivatpeyāḥ yathāsvauṣadhasādhitāḥ ||  
 6.1.28  śītajjvaraharaṃ kṛtsnamuktamevaṃ cikitsitam |
       
 ata ūrdhvaṃ pravakṣyāmi bhojyābhojyaṃ savistaram ||  
 6.1.29  śālayaḥ ṣaṣṭikāś caiva nīvārāssapramodakāḥ |
       
       yavānnavikṛtiś cāpi bhojaneṣu hitāssadā ||  
 6.1.30  kapiñjalāssahariṇā vartakāḥ kālapucchakāḥ |
       
       eṇā vartīrakāś caiva jāṅgalā jvarite hitāḥ ||  
 6.1.31  mudgāḍhakīmasūrāṇāṃ satīnānāṃ tathaiva ca |
       
       siddhāssūpāḥ praśasyante yūṣāś ca jvaranāśanāḥ ||  
 6.1.32 uṣṇān vrīhīn sayavakān saktukāṃścitrakānapi |
       
       māṣāṃstilāṃścoṣṇavīryān jvaritaḥ parivarjayet ||  
 6.1.33 grāmyānūpaudakaṃ māṃsaṃ tathobhe gavyamāhiṣe
      |
       
       chāgaso  raṇavārāhaṃ dadhi śuktaṃ ca varjayet ||  
 6.1.34  piṣṭānnāni ca sarvāṇi śākāni vividhāni ca |
       
       vidāhīnyuṣṇavīryāṇi jvaritaḥ parivarjayet ||  
 6.1.35  barhiṇastittirikrauñcān kapotānatha  kukkuṭān |
       
       pañcaitānviṣkirānuṣṇān jvaritaḥ parivarjayet ||  
 6.1.36 vamane ca vireke ca snehane laṅghane tathā |
       
       proktā me jvariṇaḥ kālāḥ sūtrasthāne savistarāḥ ||  
 6.1.37  amātyāś cālayaś cāpi suhṛdaś cānuśāsinaḥ |
       
       chandajñā matisampannāḥ śāstrajñāneṣu kovidāḥ ||  
 6.1.38  te vadeyuḥ kathāścitrā dharmakāmārthasaṃhitāḥ |
       
       āturasya vinodārthaṃ tandrāśokavināśanāḥ ||  
 6.1.39 dāruṇāś cāmanojñāś ca na ca prītivivardhanāḥ
      |
       
       pittavyādhiparītānāṃ kathāś ca parivarjayet ||  
 6.1.40  utsāhameva  janayed āturasya cikitsakaḥ |
       
       udagrasya hi bhaiṣajyamamṛtatvāya kalpate ||  
 6.1.41  candrānanāḥ pīnakucāḥ sugandhāḥ śuklavāsasaḥ |
       
       rujāklamavināśārthamupāsīta  ca yoṣitaḥ ||  
 6.1.42  atyāśanamatisthānamaticaṅkramaṇāni ca |
       
       jvarito varjayennityaṃ prāṇān rakṣec ca sarvaśaḥ ||  
 6.1.43  krodhaṃ striyaṃ caṅkramaṇaṃ divāsvapnātibhāṣaṇam |
       
       gurūṇyadhvā viruddhāni vyāyāmo vegadhāraṇam ||  
 6.1.44  praduṣṭo mārutaḥ pānaṃ niśi jāgaraṇaṃ ca yat |
       
       kāraṇānyupaśāntasya jvarasya prabhave punaḥ ||  
 6.1.45  na cainaṃ snāpayejjātu  sahasā jvarakarśitam
      |
       
       saṃdūṣitāṃ  hy asya tanuṃ punarāvartate jvaraḥ ||  
 6.1.46 maheśvarakrodhabhavo jvaraḥ prokto maharṣibhiḥ |
       
       tasmājjvaravimokṣārthaṃ pūjayet ṛṣabhadhvajam ||  
 6.1.47  snānāni śāntayo homavratāni niyamo yamaḥ |
       
 śasyante ceṣṭayaḥ kāmyā vedoktā jvaranāśanāḥ ||  
 6.1.48  rogādhipatirugraujāḥ  vyādhīnāṃ prasavo jvaraḥ |
       
       sarvabhūtāntako ghoro hutāśātmā jvaraḥ smṛtaḥ ||  
 6.1.49 prasaṅgī duścikitsyaḥ syādbhiṣagbhiḥ pāpasambhavaḥ
      |
       
 tasmād vedoditairmantrairhomaiś ca vinivartayet ||  
 6.1.50 bhūtavidyāsamutpannaṃ caṇḍakarma jvarāpaham |
       
       tatkāryaṃ bhūtavaidyena tathā nāviśati  jvaraḥ ||  
 6.1.51  rudrabhaktena śucinā vaidyenātha tapasvinā |
       
       prayatena prayoktavyaṃ cirajvaracikitsitam || ity āha bhagavān ātreyaḥ
      |
       
       iti bhele cikitsite prathamo ' dhyāyaḥ || || dvitīyo ' dhyāyaḥ || athāto
      viṣamajvaracikitsitaṃ vyākhyāsyāma iti ha smāha bhagavān ātreyaḥ |
       
 
 
 
 6.2.1  kecidvātātmakaṃ prāhurbhiṣajo viṣamajvaram |
       
       sannipātodbhavaṃ kecidapare pittasambhavam ||  
 6.2.2.  śleṣmajaṃ tvapare prāhurapare bhūtasambhavam |
       
       janmanakṣatrapīḍābhir apare devacintakāḥ ||  
 6.2.3 īdṛśaḥ śāstrakārāṇāṃ matayo ' tha pṛthagvidhāḥ |
       
       sannipātodbhavaṃ hyetadahaṃ vakṣyāmi hetubhiḥ ||  
 6.2.4  pakvāśayasthapavano hy asthimajjagatastathā 
      |(ṃadhukośa on ṃṇ2.38)) kupitaḥ kopayatyāśu śleṣmāṇaṃ pittam eva ca ||  
 6.2.5  sa gambhīrasamutpattisthānatantratrayo mahān |
       
       anyedyuṣkaikāntaritau  kuryād vāpi caturthakam ||  
 6.2.6  majjānamasthi medaś ca dūṣayetprathame ' hani |
       
       dvitīye ' hani samprāpte dūṣayenmāṃsaśoṇitam ||  
 6.2.7  tatastṛtīye divase dūṣayet kaphamārutau |
       
       abhigamya tataḥ pittaṃ dūṣayet tu caturthake ||  
 6.2.8  jvaro ' yaṃ prāṇināṃ dehe raudro māheśvaras tathā |
       
       prayateta praśāntau tu tasmād asya vicakṣaṇaḥ ||  
 6.2.9  gambhīrasthānasambhūto dhātusaṃkaradūṣitaḥ |
       
       tasmāc caturthako nāma duścikitsyatamo mataḥ ||  
 6.2.10  śoṣayatyeṣa bhūtāni dāruṇo viṣamajvaraḥ |
       
       tasmāc choṣopacāreṇa kuryāt tasya cikitsitam ||  
 6.2.11  triphalākvāthasiddhena ghṛtena matimān bhiṣak |
       
       snehayet taṃ yathānyāyaṃ yuktyā vṛṣaghṛtena vā ||  
 6.2.12  sraṃsayet tamadhobhāgaṃ yathāvyādhibalābalam |
       
       doṣeṣvāmāśayastheṣu kārayed vamanaṃ bhiṣak ||  
 6.2.13  āsthāpanaṃ ca kurvīta tathā  cāpy anuvāsanam |
       
       etanmahāpañcagavyaṃ vikhyātaṃ sarpiruttamam ||  
 6.2.14  caturthakaṃ mokṣayati mantrasiddhiyuto yathā |
       
       śvayathuṃ pāṇḍurogaṃ ca plīhānaṃ sabhagandaram ||  
 6.2.15  udarāṇi tathā gulmān kāmilāṃ cāpakarṣati ||  
 6.2.16  śakṛdrasaṃ payo mūtraṃ dadhi sarpiś ca pāyayet |
       
       tatpañcagavyaṃ śamayecchvayathuṃ pāṇḍutāṃ jvaram ||  
 6.2.17  samūlapatraśākhasya śataṃ kṛtvā vṛṣasya tu |
       
       jaladroṇe vipaktavyamaṣṭabhāgāvaśeṣitam ||  
 6.2.18  garbheṇa vṛṣapuṣpāṇāmāḍhakaṃ sarpiṣaḥ pacet ||
      tatsiddhaṃ pāyayed yuktyā madhupādasamanvitam ||  
 6.2.19  kāsaṃ śvāsaṃ pāṇḍurogaṃ tṛtīyakacaturthakau |
       
       raktapittaṃ kṣayaṃ caiva vṛṣasarpirniyacchati ||  
 6.2.20  nāgaraṃ saindhavaṃ
      cavyaṃ pippalīkṣāracitrakau  |
       
       eteṣāṃ palikairbhāgairghṛtaprasthaṃ vipācayet ||  
 6.2.21  kṣīraprasthena saṃyojya śanairmṛdvagninā pacet |
       
       etena gulmāḥ śāmyanti kuṣṭhāni jaṭharāṇi ca ||  
 6.2.22  jvare ca viṣame peyaṃ plīhaśvayathumehinām |
       
       śūle pāṇḍvāmaye caiva grahaṇīdīpaneṣu ca ||  
 6.2.23  ūrdhvavātāś ca ye kecitsarveṣāmauṣadhaṃ param |
       
       tryūṣaṇaṃ citrakaṃ hiṃsrāṃ vilaṅgāni harītakīm ||  
 6.2.24  vibhītakānyāmalakaṃ cirabilvatvacaṃ tathā |
       
       daśaitāni samāṃśāni ślakṣṇānyakṣasamāni ca ||  
 6.2.25  taiḥ pācayed dhṛtaprasthaṃ samyak payasi ṣaḍguṇe |
       
       grahaṇī dīpyate tena vātagulmaś ca śāmyati ||  
 6.2.26  arśasāṃ śamanaṃ caiva gudaśophe ca pūjitam |
       
       etad eva hi vai śreṣṭhamudāvarte ghṛtaṃ bhavet ||  
 6.2.27  darbhavetasamūlāni candanaṃ madhukaṃ balā |
       
       phenilā padmakośīramubhe ca kamalotpale ||  
 6.2.28  kiṃśukaśceti  bhāgāḥ syuḥ
      pṛthak pañcapalonmitāḥ |
       
       jaladroṇe vipaktavyaṃ caturbhāgāvaśeṣitam ||  
 6.2.29  jīvakarṣabhakau medāṃ lodhraṃ lāmajjakaṃ tathā |
       
       kāleyakaṃ sapriyakaṃ  dadyāt kesaram eva ca ||  
 6.2.30  tripuṇḍarīkaṃ lodhraṃ ca padmakaṃ padmakesaram |
       
       surabhiṃ kuṅkumaṃ caiva mañjiṣṭhāṃ madayantikām ||  
 6.2.31  mācipatraṃ ca tulyāni dviguṇaṃ kuṅkumaṃ bhavet |
       
       caturguṇāṃ ca mañjiṣṭhāṃ sauvīraṃ snehasammitam ||  
 6.2.32  tailaprasthaṃ pacettena kaṣāyeṇārdhapeṣitam |
       
       etadabhyañjanaṃ tailaṃ viṣamajvaranāśanam ||  
 6.2.33 mahāpadmakam ākhyātam etat sarvajvarāpaham |
       
       vātapittodbhavaṃ kṣipraṃ jvarametanniyacchati ||  
 6.2.34  trāyamāṇāṃ jayāṃ vīrāṃ nākulīṃ gandhanākulīm |
       
       kāyasthāṃ ca vayaḥsthāṃ ca jīrakaṃ sapalaṅkaṣam ||  
 6.2.35 chatrāticchatrajaṭilāṃ sūkarīṃ  karkaṭīṃ
      tathā |
       
 cāraṭīṃ pūtanāṃ keśīṃ vacāṃ kaṭukarohiṇīm ||  
 6.2.36  mahāpuruṣadantāṃ ca vṛścikālīṃ kaṭambharām |
       
 sthirāṃ ca piṣṭvā taissiddhaṃ caturthakavināśanam ||  
 6.2.37  mahāpaiśācikaṃ nāma sarpiretajjvarāpaham |
       
 bhūtagrahānapasmārānunmādāṃś cāpakarṣati ||  
 6.2.38  etair eva uṣadhagaṇaiḥ pradehaṃ kārayed bhiṣak |
       
       dhūpayejjvaritaṃ caiva tathā sampadyate sukhī ||  
 6.2.39  balayaḥ śāntikarmāṇi homasvastyayanāni ca |
       
       snānāni copavāsaś ca śamayanti caturthakam ||  
 6.2.40  sraṣṭāraṃ cāsya rogasya bhūtādhipatimacyutam |
       
 pūjayaṃś cābhigacchec ca śmaśāne vṛṣabhadhvajam ||  
 6.2.41  bhūtavidyāsamutpannairbandhanaissādhanair api |
       
       homairbalividhānaiś ca nāśayed viṣamajvaram || ity āha bhagavān ātreyaḥ |
       
       iti bhele cikitsite dvitīyo ' dhyāyaḥ || || tṛtīyo ' dhyāyaḥ || athāto
      raktapittacikitsitaṃ vyākhyāsyāma iti ha smāha bhagavān ātreyaḥ |
       
 
 
 
 6.3.1  ūrdhvaṃ cādhaś ca martyānāṃ raktapittaṃ pravartate |
       
       atas tu dvividhā proktā cikitsā raktapittinaḥ ||  
 6.3.2  atyamlalavaṇāhārāt satatātapasevanāt |
       
 upavāsād bhramāt trāsādviruddhādhyaśanādibhiḥ ||  
 6.3.3  tilapiṇyākāśākānāṃ tathā piṣṭakṛtasya ca |
       
       pittalānāṃ ca sarveṣāṃ matsyādīnāṃ ca sevanāt ||  
 6.3.4  ūrdhvaṃ cādhaś ca kupitaṃ raktapittaṃ pravartate |
       
       ghrāṇakarṇākṣimukhataḥ pāyuto meḍhratas tathā ||  
 6.3.5  niṣṭhīvati saraktaṃ ca tiktamamlamathāpi vā |
       
       na ca tatpatitaṃ bhūmau bhakṣayanti pipīlikāḥ ||  
 6.3.6  makṣikā vāpi tiktatvāc chuṣkaṃ pittaṃ ca lakṣyate |
       
       sandahyate dūyate ca kaṇṭhastālu  ca śuṣyati ||  
 6.3.7  lohagandhi mukhaṃ cāsya kaṇṭho dhūmāyate tathā |
       
       etānyevaṃ tvadhobhāge lakṣaṇānyupalakṣayet ||  
 6.3.8  ūrdhvabhāgaṃ tu sādhyaṃ syādadho vai yāpyamucyate |
       
       sarvasrotaḥpravṛttaṃ tu raktapittaṃ na sidhyati || raktapittamadhobhāgaṃ 
 chardinaissamupācaret ||  
  || caturtho ' dhyāyaḥ ||  
 
 
 
 
 6.4.1  svapneṣu nityaṃ paśyanti śuṣkāndagdhāṃś ca pādapān |
       
 makṣikātṛṇakeśāś ca sampatantyasya bhojane ||  
 6.4.2  romāṇi mūrdhajāś cāsya vivardhante viśeṣataḥ |
       
       avaguṇṭhanaśīlaś ca rahaḥkāmotthakopanaḥ ||  
 6.4.3  jugupsāluramarṣī  ca strīkāmo durbalendriyaḥ |
       
       ucitā hīyate chāyā tāluśoṣś ca jāyate ||  
 6.4.4  nāsāsrāvaḥ pratiśyāyaḥ svarabhedaśśirorujā |
       
       ūrū ca svidyato ' tyarthaṃ hāniś ca balavarṇayoḥ ||  
 6.4.5  śirasaḥ paripūrṇatvaṃ hastapādaṃ ca dahyate |
       
       aruciś cāvipākaś ca mūrchā śvāso mṛdurjvaraḥ ||  
 6.4.6  kṣatoraskaś ca kāsena niṣṭhīvati saśoṇitam |
       
       etāni pūrvarūpāṇi yakṣmiṇāṃ kīrtitāni ca ||  
 6.4.7  ṣaṭ caikādaśarūpāṇi  śuṣyatastāni lakṣayet |
       
       ucchritopadravaṃ cainaṃ pūrvarūpairabhidrutam ||  
 6.4.8  prakṣīṇabalamāṃsaṃ ca na cikitsedviśoṣiṇam |
       
       alpopadravasaṃyuktamaciropadravotthitam ||  
 6.4.9  dravyavantaṃ vayaḥsthaṃ ca pratyākhyāyārabheta vai |
       
       athāsyānumataṃ pūrvaṃ pravakṣyāmi cikitsitam ||  
 6.4.10  yadadhītya bhiṣagyuktyā yaśaḥ svargam avāpnuyāt |
       
       śoṣī nity ajugupsāluḥ sukhaśīlaś ca mānavaḥ ||  
 6.4.11  lolo dveṣṭā nikṛṣṭānāṃ vaidyabhaiṣajyakutsakaḥ |
       
       tasmāt tasyānukūlena bhiṣajā++ āśvasanena ca ||  
 6.4.12  asaṃbhrāntena yuktena prayoktavyaṃ cikitsitam |
       
       śoṣiṇo ' tha balasthasya pañcakarma vidhīyate ||  
 6.4.13  tad eva kṣīṇamāṃsasya prayuktaṃ viṣamaṃ bhavet |
       
       tasya saṃśuddhākāyasya bhojanānyupakalpayet ||  
 6.4.14  kalamān dīrghaśūkāṃś ca raktaśāliṃ saṣaṣṭikān |
       
       yavānnavikṛtīś cāpi jāṅgalāṃś ca mṛgadvijān ||  
 6.4.15  bhojaneṣu praśaṃsanti mudgān sūpārtham eva ca |
       
       saṃvatsarasthitaṃ dhānyaṃ bhojane śoṣiṇāṃ hitam ||  
 6.4.16  taddhi vīryādahīnaṃ syānmāṃsaṃ sadyohataṃ ca yat |
       
       viśeṣataś ca māṃsāni kravyādabilavāsinām ||  
 6.4.17  śoṣī nityaṃ niṣeveta madyāni vividhāni ca |
       
       śleṣmā dehe vivṛddho ' pi vāyunā susamīritaḥ ||  
 6.4.18  pittaṃ raktaṃ ca sandūṣya srotāṃsyūrdhvaṃ ruṇaddhi
      hi |
       
       te parasparasaṃruddhā dhātavaḥ pavaneritāḥ ||  
 6.4.19  kaphapradhānā rundhanti sarvā rasavahāḥ sirāḥ |
       
 tadā tā rasavāhinyaḥ sirā hṛdayavāhikāḥ ||  
 6.4.20  rasamāhārajātānāṃ na vahanti yathā purā |
       
       tasya bhuktaṃ na raktāya na māṃsāya ca kalpate ||  
 6.4.21  na ca medo+ asthimajjabhyo na śuklatvāy dehinām |
       
       teṣāmavṛddhādhātūnāṃ baddhānāmayaneṣv atha ||  
 6.4.22  bhuñjānānām api sarogāṇi gātrāṇi dehinām |
       
       hetunā tena śuṣyanti śuṣyatāṃ śoṣavanti ca ||  
 6.4.23  etacchoṣasya śoṣatvaṃ mukhyamāhurmanīṣiṇaḥ |
       
       sattveṣv atipramāthitvaṃ vyālakarma yathā ++āpadi ||  
 6.4.24  māṃsāny api tathā teṣāṃ srotāṃsi vikasanty api |
       
 śodhayanti pramāthitvāt srotāṃsi grathitāny api ||  
 6.4.25  tasmāt kravyādamāṃsāni śoṣī śaktyāvaśīlayet |
       
       rahasyametadvaidyānām upadiṣṭaṃ cikitsakaiḥ ||  
 6.4.26  madyaṃ kravyādamāṃsaṃ ca śoṣiṇāmamṛtopamam |
       
       vṛkāḥ śṛgālā ṛkṣāḥ śvasiṃhavyāghrāssasūkarāḥ ||  
 6.4.27  eṇaśabdena dātavyā nānādravyābhisaṃskṛtāḥ |
       
       gṛdhrān sahaṃsānulūkānmaṇḍūkāñśyenavāyasān ||  
 6.4.28  dadyādbarhiṇaśabdena madyaṃ ca niyataṃ pibet |
       
       ākhumārjāralopākān  dvijihvāñśalyakānapi ||  
 6.4.29 nakulāṃstāmracūḍāṃś ca bhakṣayecca 
      susaṃskṛtān |
       
       anyamāṃsopadeśena māṃsāny etāni dāpayet ||  
 6.4.30  jugupsayā vamati vā pāde ' tyavahito  bhavet |
       
       tasmād rahasyasiddhāni māṃsāny etāni bhakṣayet ||  
 6.4.31  bileśayakravyabhujāṃ bhiṣaṅ māṃsāni lābhataḥ |
       
       toyadroṇeṣu daśasu tulāmatha vipācayet ||  
 6.4.32  aṣṭabhāgāvaśiṣṭantu rasaṃ visrāvayed bhiṣak |
       
       garbheṇa jīvanīyānāṃ sarpirdroṇaṃ vipācayet ||  
 6.4.33  tatpibenmātrataḥ sarpirmāṃsaṃ tenaiva sādhayet |
       
       kāsaṃ śvāsaṃ sahṛdrogaṃ jvaraṃ pārśvarujām api ||  
 6.4.34  śvayathuṃ svarabhedaṃ ca śoṣiṇāmapakarṣati |
       
       pañcamūlaṃ  mahaddhrasvaṃ golomīṃ madhukaṃ balām ||  
 6.4.35  vipācayejjaladroṇe caturbhāgāvaśeṣitam |
       
       tatkaṣāyaṃ jalaṃ pūtaṃ ghṛtaprasthaṃ vipācayet ||  
 6.4.36  caturguṇena payasā jīvanīyaiś ca peṣitaiḥ |
       
       vidāryāmalakānāṃ tu tathaivekṣo  rasasya ca ||  
 6.4.37  dadyād ghṛtasamān bhāgān tatpacenmṛdunā ' gninā ||
      rasāyanīyam iti tat khyātaṃ sarpirbalāvaham ||  
 6.4.38  hṛdrogakṣatakāsānāṃ kṣayāṇāṃ ca nivāraṇam |
       
       ataḥ sarpirguḍaṃ kuryāc charkarāmadhusaṃyutam ||  
 6.4.39  godhūmacūrṇena saha modakānvāpi kārayet |
       
       pūrvokteṣu vikāreṣu śoṣiṇāmamṛtopamam ||  
 6.4.40  kṣīrānupānaṃ bhakṣyāste modakā balavardhanāḥ |
       
       madyānupānāssevyāste śoṣaḥ śleṣmādhiko yadi ||  
 6.4.41  prasthārdhaṃ dhautaluñcitatilānāṃ 
      kalkapeṣitam |
       
       toyaprasthena saṃyojya ghṛtaprasthaṃ vipācayet ||  
 6.4.42  atha siddhaṃ ca pūtaṃ ca punastadvipaced ghṛtam |
       
       saha kravyādamāṃsena kṣīreṇeha ca sarvaśaḥ ||  
 6.4.43  bilvamātreṇa piṇḍena bhāvitena sadāmbunā |
       
       jāṅgalena ca māṃsena sukṛtena vidhānavit ||  
 6.4.44  atha siddhaṃ ca pūtaṃ ca punaragnāvadhiśrayet |
       
       prasthena payasā sārdhaṃ samyagikṣurasāḍhake ||  
 6.4.45  vidārīṃ mudgaparṇīṃ ca māṣaparṇīṃ kaserukam |
       
       śṛṅgāṭakamṛṇālāni padmabījaṃ sajīvakam ||  
 6.4.46  kṣīraśuklāṃ saṛṣabhāṃ medāṃ samadhukāṃ tathā |
       
       payasyāṃ kṣīrakākolīṃ kandaṃ nīlotpalasya ca ||  
 6.4.47  saha tālakadambena kalkāṃstānakṣasammitān |
       
       tasminnāloḍya tat sarvaṃ vipacenmṛdunāgninā ||  
 6.4.48  tatsiddhaṃ srāvayitvā tu nirvātaṃ syādyathāmṛtam |
       
       tataḥ prātarghanībhūtaṃ khajenābhipramanthayet ||  
 6.4.49  athātra śarkarācūrṇaṃ pañcāśatpalasammitam |
       
       mathyamānaṃ tato dadyāddattvā dattvā ca manthayet ||  
 6.4.50  gandhārthaṃ cātra deyaṃ syāccūrṇaṃ tvaṅnāgapuṣpayoḥ
      |
       
       ekībhūtaṃ tathā rātrimekāṃ  parivasedatha ||  
 6.4.51  akṣapramāṇasaṃsthānāḥ kāryās tu modakās tathā |
       
       yavagodhūmacūrṇābhyāṃ tugākṣīryā ca cūrṇitān  ||  
 6.4.52  bhakṣayenmodakān kāle kṣīrapānaṃ pibetpunaḥ |
       
       yakṣmāṇaṃ śamayantyete vṛkṣamindrāśaniryathā ||  
 6.4.53 asṛgdaraṃ kṣataṃ kṣīṇaṃ hṛdrogaṃ viṣamajvaram |
       
       unmāda raktapittaṃ ca kāsaṃ caitena sādhayet ||  
 6.4.54  aśvatthasyātha mūlāni śuṅgāni saphalāni ca |
       
       śatāvarīṃ pṛśniparṇīṃ bṛhatīṃ kaṇṭakārikām  ||  
 6.4.55  golomīṃ  śreyasīṃ kālāṃ śāribāṃ sapunarnavām |
       
       kṣīradroṇeṣu daśasu kuṭṭitāni vipācayet ||  
 6.4.56 tacchṛtaṃ śītalaṃ
      pūtaṃ khajenābhipramanthayet |
       
       yattatra sarpirjāyeta taduddhṛtya vipācayet ||  
 6.4.57  bhaiṣajyāni ca piṣṭāni tatremāni samācaret |
       
       madhukaṃ madhuliṃ drākṣāṃ medāṃ vṛṣabhajīrakau ||  
 6.4.58  tālamajjāṃ salāmajjaṃ tathā puṣkarabījakam |
       
       jīvanīṃ trāyamāṇāṃ ca madhukāni kaśerukam ||  
 6.4.59  nīlotpalaṃ puṇḍarīkaṃ vārtākānapi coccaṭām |
       
       kāśmaryāmalakekṣūṇāṃ vidāryāḥ svarasaṃ  ca vā ||  
 6.4.60  tatsiddhaṃ dāpayet pūtaṃ kalaśe rājate dṛḍhe |
       
       tulārdhaṃ śarkarāyāś ca dattvā caivābhimanthayet ||  
 6.4.61  prakṣipec ca tugākṣīryāḥ prasthaṃ prasthaṃ ca mākṣikāt |
       
       ātmaguptāphalasya  syād guḍasya maricasya ca ||  
 6.4.62  uccaṭīkṣurasābhyāṃ ca dvau prasthau tatra dāpayet |
       
       tvagelānāgapuṣpāṇāṃ cūrṇaṃ tatra pradāpayet ||  
 6.4.63  palikān modakān kṛtvā sthāpayenmṛṇmaye  nave |
       
       aśnīyāttatpalaṃ kalyaṃ sāyaṃ bhūyaḥ palaṃ naraḥ ||  
 6.4.64  śayanaṃ mṛdu seveta brahmacārī samāhitaḥ |
       
       karmaṇānena niyataṃ yakṣmāṇamapakarṣati ||  
 6.4.65  saṃbṛhayati śuṣkaṃ ca puruṣaṃ durbalendriyam
      |
       
       vājīkaraṇamapyetannarāṇāṃ kṣīṇaretasām ||  
 6.4.66  strībhir hatā bhārahatāḥ jīrṇāś cātītayauvanāḥ |
       
       kṣīṇamāṃsāḥ kṣīṇabalāḥ ye cātha kṣīṇaśoṇitāḥ ||  
 6.4.67  pittaroge raktapitte śoṣe doṣajvare tathā |
       
       hatendriyā naṣṭaśuklāḥ saktakaṇṭhāś ca ye smṛtāḥ ||  
 6.4.68  aśaktamandakā ye ca ratinaṣṭendriyā narāḥ |
       
       punarnavāṃstānkurute yogo ' yamamṛtopamaḥ ||  
 6.4.69  apasmārānathonmādān hṛdrogānapatantrakam  |
       
       tejo vāpahṛtaṃ yeṣāṃ bhūtadharmeṇa kenacit ||  
 6.4.70  kṣīrānupānāttanvanti sadyaḥ poṣaṃ hi modakāḥ |
       
 vyākulātyalpādhātūnāṃ śoṣiṇāṃ mandadehinām ||  
 6.4.71  api yogaśatenāpi duḥkham eva cikitsitam |
       
       tasmād rasāyanavidhiṃ vardhamāne kṣaye bhiṣak ||  
 6.4.72  saṃvatsaraṃ paramṛtumayanaṃ vā samācaret |
       
       pippalīvardhamānaṃ tu pañcapañcavivardhitam  ||  
 6.4.73 nasye cābhyañjane pāne praśastaṃ bastikarmaṇi |
       
       vātavyādhiṣu sarveṣu kṣatakṣīṇe śirograhe ||  
 6.4.74  pārśvaśūle pramehe ca gulme sārśobhagandare |
       
       cyutabhagnāṅgahīnānāṃ kāse śvāse ca hṛdgrahe ||  
 6.4.75  jvarātisāreṣv arucau varṇabhede svarakṣaye |
       
       sukumāram idaṃ tailaṃ bālavṛddhasukhāvaham ||  
 6.4.76  etaddhi vṛṣyaṃ balyaṃ ca māsānmāṃsavivardhanam |
       
       svaravarṇakaraṃ caiva śoṣiṇāmamṛtopamam ||  
 6.4.77 niṣpākaś cāsya tailasya samyak siddhasya yo bhavet
      |
       
       udaśvidiva dadhyarthaṃ so ' pi kṛtyakaro bhavet ||  
 6.4.78  ekādaśa ca ṣaṭ caiva śoṣajā ya upadravāḥ |
       
       sukumāraṃ praśamayenmedho ' gnīniva vṛṣṭimān ||  
 6.4.79  luñcitānāṃ tilānāṃ tu tailaprasthaṃ vipācayet |
       
       palaṃ tu madhukasyātra garbhaṃ kṣīraṃ caturguṇam ||  
 6.4.80 mṛdupākaṃ ca tatsiddhaṃ bhūya eva vipācayet |
       
       caturguṇena payasā madhukasya palena ca ||  
 6.4.81  etena vidhinā caiva madhukasya śataṃ pacet |
       
       śatakṛtvo vipakvantu śatapākam iti smṛtam ||  
 6.4.82  pānābhyañjananasyeṣu bastau vyañjanasādhane  |
       
       bhojane cāmṛtaprakhyaṃ narāṇāṃ rājayakṣmiṇām ||  
 6.4.83  hṛdrogaṃ tāluśoṣaṃ ca pārśvaśūlaṃ pratānakam |
       
       tṛṣṇāmunmādavīsarpaṃ kāsaṃ śvāsamasṛgdaram ||  
 6.4.84  raktapittaṃ pravṛddhaṃ ca sarvato bhāgamūrcchitam |
       
       kāmalāṃ pāṇḍurogaṃ ca pānādetanniyacchati ||  
 6.4.85 mukhapākākṣipākau  ca bādhiryaṃ karṇavedanām
      |
       
       naktāndhyaṃ timiraṃ  kācaṃ liṅganāśaṃ sirācayam ||  
 6.4.86  biḍālikāṃ pūtinasyaṃ śirorogaṃ śirograham |
       
 nastaḥ kṛtaṃ praṇudati khālity aṃ palitāni ca ||  
 6.4.87  adhobhāge raktapitte raktārśassu bhagandare |
       
       sarvagātragate vāte raktapittasamudbhave ||  
 6.4.88  aprajassu  ca nārīṣu puṃsāṃ naṣṭe ca retasi |
       
 jānutrikādikubjeṣu praśastaṃ bastikarmaṇi ||  
 6.4.89  bahūparodhāḥ strīnity āḥ teṣāṃ vṛṣyatamaṃ matam |
       
       prayogeṇa prayuktaṃ ca rasāyanamanuttamam ||  
 6.4.90  sahasrapākam ity etat kalpenaitena sādhayet |
       
       rasāyanamidaṃ prāhurnṛṇāṃ varṣasahasrakṛt  ||  
 6.4.91  aśvagandhā hy apāmārgo nākulī gaurasarṣapāḥ |
       
       tilā bilvaṃ ca kalkaṃ syāt tatra rakṣayonmardanaṃ param ||  
 6.4.92  maṅgalācārasaṃyukto bhavetsvastyayano naraḥ |
       
       snānāni śāntihomāṃś ca śoṣī nityaṃ samācarete ||  
 6.4.93  iṣṭayo vedavihitā nāśanā rājayakṣmaṇaḥ |
       
       tāś ca nityaṃ niṣeveta pūjayed vṛṣabhadhvajam ||  
 6.4.94  upadravāś ca ye śeṣe ṣaṭ caikādaśa coditāḥ |
       
       teṣāṃ cikitsitaṃ kuryād yathā sve sve cikitsite ||  
 6.4.95  ity evaṃ prayatenoktaṃ rājyakṣacikitsitam |
       
       yaśaḥsvargakaraṃ puṇyaṃ śiṣyāṇāmarthasiddhaye || ity āha bhagavān ātreyaḥ |
       
       iti bhele cikitsite caturtho ' dhyāyaḥ || || pañcamo ' dhyāyaḥ || athāto
      gulmacikitsitaṃ vyākhyāsyāma iti ha smāha bhagavān ātreyaḥ |  
 
 
 6.5.1  pañca gulmāḥ samuddiṣṭā nidāneṣu savistaram |
       
       gulmatvaṃ teṣu vakṣyāmi cikitsāṃ tu pṛthak pṛthak ||  
 6.5.2  mārutaḥ kupito dehe srotāṃsyunnahya sarvaśaḥ |
       
       abhyāgatya dūṣayati pūrvaṃ pittaṃ kaphaṃ tataḥ ||  
 6.5.3  dūṣayatyatha raktaṃ ca medo māṃsaṃ vidhāvati |
       
       sa saṅghātasthirībhūto gulmatvam upapadyate ||  
 6.5.4  duṣṭānāṃ hantukāmānāṃ paraṃ prāṇabhṛtāṃ yathā |
       
       hastyaśvarathayānānāṃ saṃghāto gulma iṣyate ||  
 6.5.5  evaṃ dehe rasādīnāṃ dhātūnāṃ viprakarṣaṇam |
       
       saṃsargo gulma ity uktaḥ saṃghāto gulma ucyate ||  
 6.5.6 stambinistambinīnāṃ  tu vallīnāṃ vīrudhām api
      |
       
       saṃghāto gahanaṃ gulmaḥ tadvad gulmas tu dehinām ||  
 6.5.7  amūrtatvād dhi vātasya saṃvittirnopajāyate |
       
 sandhāya pittaśleṣmāṇau māruto gulmatāṃ vrajet ||  
 6.5.8  madhūcchiṣṭamayaṃ piṇḍaṃ cinvanti bhramarā yathā |
       
       tathā koṣṭheṣu pavano dhātūṃstānvicinoty api ||  
 6.5.9  sthānāni tasya gulmasya śaṃmanti gurulāghavam |
       
       kukṣikastigato gulmo vātabhūyiṣṭha ucyate ||  
 6.5.10  sa vātagulmarūpāṇi kuryāt sthānavaśena tu |
       
       tathaiva pittasthānasthaḥ pittarūpāṇi darśayet ||  
 6.5.11  evaṃ śleṣmaṇi rakte ca sannipāte ca sarvaśaḥ |
       
       sarveṣāṃ sannipāte tu svaṃ svaṃ rūpaṃ nidarśanam ||  
 6.5.12  āganturdūṣayatyatra dhātuṃ sthānastha ulbaṇaḥ
      |
       
       cikitsitaṃ tu sthānasya sa hi tatra balādhikaḥ ||  
 6.5.13  yadi vastigataḥ pākaṃ vātagulmas tu gacchati |
       
 hṛnnābhyor antaraṃ gulmaḥ pākaṃ gacchati paittikaḥ ||  
 6.5.14  hṛdi ca śleṣmagulmas tu pākaṃ yāty ananuṣṭhitaḥ |
       
       pacyate sannipātāt tu gulmaśśoṇitajas tathā ||  
 6.5.15  doṣadvayena saṃsṛṣṭāḥ sarve gulmāḥ pramāthinaḥ |
       
 tasmāt teṣāṃ bhedanīyāḥ kriyāssarvāḥ prayojayet |
       
       atyarthaṃ snihyamāno ' pi gulmo vṛddhim avāpnuyāt ||  
 6.5.16  atas tu vātagulmasya pravakṣyāmi cikitsitam |
       
       prabhurhi sarvabhūtānāṃ vāyuḥ prāṇeśvaro balī ||  
 6.5.17 harītakī trikaṭukaṃ vacā kaṭukarohiṇī 
      |
       
       sauvarcalaṃ yavakṣāro viḍaṅgaṃ citrakas tathā ||  
 6.5.18  akṣapramāṇairetais tu ghṛtaprasthaṃ vipācayet |
       
 tasmiddhaṃ srāvayitvā tu pāyayet tu yathābalam ||  
 6.5.19  vātagulmaṃ krimiṃ kāsaṃ śvāsaṃ plīhānam eva ca |
       
       daśāṅgaṃ nāśayatyetadrogān vajramivāsurān ||  
 6.5.20 dvepañcamūlyau suṣavīmaśvagandhāṃ punarnavām |
       
       kālāṃ chinnaruhāṃ rāsnāṃ bhārṅgīṃ gokṣurakaṃ  balām ||  
 6.5.21  śaṭiṃ puṣkaramūlaṃ ca palāśaṃ gandhasaṃjñakam |
       
       eteṣāṃ dvipalān bhagān jaladroṇe vipācayet ||  
 6.5.22  kolānāṃ sakulutthānāṃ māṣāṇāṃ ca yavaissaha |
       
       prasthaṃ prasthaṃ pṛthak kṛtvā tasminn eva samāvapet ||  
 6.5.23  tena pādāvaśiṣṭena ghṛtaprasthaṃ vipācayet |
       
       dadhyādibhis samaṃ śuktamāranālaṃ tuṣodakam ||  
 6.5.24 dāḍimāmrātakarasaṃ mātuluṅgarasaṃ tathā |
       
       caturguṇaṃ cātra dadhi garbhe caiṣāṃ samāvapet ||  
 6.5.25  kāravīṃ tryūṣaṇaṃ dantīṃ trīṇyeva lavaṇāni ca |
       
       hiṃsrāṃ rāsnāṃ vacāṃ caiva yavānīmamlavetasam ||  
 6.5.26  viḍaṅgaṃ dāḍimaṃ hiṅgu nīlikāṃ trivṛtām api |
       
       dvau kṣārau cājamodāṃ ca pāṭhāṃ pāṣāṇabhedakam ||  
 6.5.27 ūṣakaṃ vṛṣakaṃ bhārṅgīṃ śvadaṃṣṭrāṃ hapuṣām api |
       
 trapusorvārubījāni śatavīryopakuñcike  ||  
 6.5.28  ajājīṃ citrakaṃ mūrvāṃ tumburuṃ gajapippalīm |
       
       dhānyakaṃ surasaṃ caiva dadyādakṣeṇa sammitam ||  
 6.5.29  garbheṇānena  tatsiddhaṃ pāyayetsarpiruttamam |
       
 raktagulmādṛte sarvān gulmānetatpraṇāśayet ||  
 6.5.30  ekāṅgage pakṣagate gṛdhrasyāṃ plīhni caiva hi |
       
       hṛdroge grahaṇīdoṣe vātagulme ca dāruṇe ||  
 6.5.31  dādhikaṃ nāma vikhyātaṃ sarpiretanmahāguṇam |
       
       unmādaṃ  koṣṭhaśūlāni cāpasmāraṃ ca nāśayet ||  
 6.5.32  yāvaśūkaṃ tathā kṣāraṃ saindhavaṃ hastipippalīm |
       
       pippalīṃ śṛṅgaberaṃ ca maricaṃ ca samāvapet ||  
 6.5.33  eṣāṃ ṣaṇṇāṃ ṣaḍeva syuḥ pṛthagbhāgāḥ palaṃ palam |
       
       eṣāmardhapalān bhāgān kaṣāyam upasādhayet ||  
 6.5.34  peṣyairardhapalīnais tu ghṛtaprasthaṃ vipācayet |
       
       snehatulyaṃ kaṣāyaṃ tu kṣīraṃ taddviguṇaṃ bhavet ||  
 6.5.35  ity etat ṣaṭpalaṃ nāma sarpirgulmavināśanam |
       
       plīhānamarśāṃsi tathā grahaṇīdoṣam eva ca ||  
 6.5.36  vastikuṇḍalavardhmāni  pānādevāpakarṣati |
       
       eṣāmanyatamaiḥ svehaiḥ snehitaṃ vātagulminam |
       
       virecanena snigdhena yuktyā saṃśodhayed bhiṣak ||  
 6.5.37  ghṛtaṃ ca saktuṃ ca tathā citrakaṃ saindhavaṃ vacām
      |
       
       pippalīṃ ca pacetkṣīraṃ praśastaṃ cāvatārayet ||  
 6.5.38  tato biḍālapadakaṃ pibeduṣṇena vāriṇā |
       
       ghṛtena payasā vāpi madyenoṣṇena vāriṇā ||  
 6.5.39  vātagulmaṃ nudatyeṣa gulmaśūlāni yāni ca |
       
       saplīhānamudāvartaṃ śleṣmagulmaṃ ca nāśayet ||  
 6.5.40  mahauṣadhaṃ devadāru vāsā kaṭukarohiṇī |
       
 citrakaḥ pippalīmūlaṃ pippalyo hastipippalī ||  
 6.5.41  kuṣṭhaṃ ca sarpagandhā ca pañcaiva lavaṇāni ca |
       
       dvau kṣārau trivṛtā dantī dravantī copakuñcikā ||  
 6.5.42  eṣāmardhapalān bhāgān lavaṇānāṃ palaṃ palam |
       
       cūrṇāni dadhnaḥ prasthārdhe  samāloḍya vipācayet ||  
 6.5.43  vasātailaghṛtānāṃ ca prasthaṃ prasthaṃ pradāpayet |
       
       pradīptaṃ ca yathāśāntamathainamavatārayet ||  
 6.5.44  tato biḍālapadakaṃ pibeduṣṇena vāriṇā |
       
       ghṛtena payasā vāpi madyenāmlena vā punaḥ ||  
 6.5.45  eṣa kṣārāgado nāma vātagulmavināśanaḥ |
       
       plīhānamarśaḥśūlāni vardhmodāvartakuṇḍalam ||  
 6.5.46  krimīn sagrahaṇīdoṣān viṣān vātāpatānakau |
       
       sarpamūṣakadaṃśāṃś ca granthitān gadayojitān ||  
 6.5.47  vātaśleṣmasamutthānaṃ  sannipātātmakaṃ  tathā
      |
       
       prasahya nāśayed gulmaṃ chinnābhrāṇīva mārutaḥ || vandhyā ca labhate garbhaṃ
      garānapi ca naśayet |
       
       apasmārānathonmādān 
 
  || ṣaṣṭho ' dhyāyaḥ ||  
 
 
 
 
 6.6.1  | pittaṃ bhṛśaṃ
      dehe prakupyati |
       
       tatpraduṣṭaṃ dūṣayati raktamāṃsamatholbaṇam ||  
 6.6.2  tatra kuṣṭhāni jāyante dehe bahuvidhāni tu |
       
       teṣāṃ rūpāṇi vakṣyāmi cikitsāṃ ca yathākramam ||  
 6.6.3  doṣāṇāṃ sañcitānāṃ tu tvaṅmāṃsācchāsracāriṇām |
       
       pradūṣaṇaṃ  hi sarveṣāṃ kuṣṭham ity abhidhīyate ||  
 6.6.4  viruddhamāhārayato+ apyajīrṇādhyaśanena ca |
       
       chardimūtrapurīṣāṇāṃ vegānāṃ ca vidhāraṇāt ||  
 6.6.5  grāmyānūpaudakaṃ māṃsaṃ śākaṃ haritakāni ca |
       
       madyamamlamathātyarthaṃ sevitvā yaḥ pibetpayaḥ ||  
 6.6.6  bhuktvā vāpy uṣṇamāhāraṃ madhu māṃsaṃ ca sevate |
       
       madyaṃ madhu ca yaḥ pītvāt yuṣṇamannaṃ ca sevate ||  
 6.6.7  vidagdhabhukto yaś cāpi grāmyadharma niṣevate |
       
       uṣṇātapāmyāṃ sahasā yaś cāpy apsu nimajjati ||  
 6.6.8 tasyoṣmā sanniruddhas tu prakopayati mārutam |
       
       udīrayati vāyus tu dūṣito doṣasaṃcayān  ||  
 6.6.9  doṣāśśirāḥ prapannāste rudhiraṃ dūṣayantyati |
       
       raktamāṃsaniruddhās tu vātapittakaphāstrayaḥ ||  
 6.6.10  janayanty āśu kuṣṭhāni nṛṇāmaṣṭādaśaiva tu |
       
       nidāneṣv api nirdiṣṭaṃ nidānaṃ sāptakuṣṭhikam ||  
 6.6.11  aṣṭādaśa tu kuṣṭhāni teṣāṃ vakṣyāmi lakṣaṇam |
       
       yatkuṣṭhamaruṇābhāsaṃ śyāmaṃ  rūkṣaṃ savedanam ||  
 6.6.12  pipīlikākīrṇamiva  karkaśaṃ cāpi vātikam |
       
       kṣipramuttiṣṭhate yas tu dūṣyate paridahyate ||  
 6.6.13  tāmraṃ śyāvaprakupitaṃ sajvaraṃ cāpi paittikam |
       
       samutpanneṣu vā teṣu stimitaṃ bahulaṃ guru ||  
 6.6.14  pāṇḍu snigdhaṃ ca guru ca yatkuṣṭhaṃ śleṣmasambhavam |
       
       sphuṭitaṃ srāvabahulaṃ dāharāgarujānvitam ||  
 6.6.15  tvagromanakhamāṃsaiś ca dīryadbhis sānnipātikam |
       
       prādurbhaviṣyatāṃ  caiva pūrvarūpāṇi me śṛṇu ||  
 6.6.16  tāni saṃlakṣya medhāvī cikitsitamupācaret |
       
       ūṣmāyaṇaṃ parītāpaḥ svedo raukṣyaṃ vivarṇatā ||  
 6.6.17  suptatvaṃ romaharṣaś ca gātrāṇāṃ gauravaṃ klamaḥ |
       
       rāgaḥ pipāsā daurbalyaṃ davathuḥ piṭakādayaḥ ||  
 6.6.18 tataḥ kuṣṭhāni jāyante teṣāṃ vakṣyāmi lakṣaṇam |
       
       svedanaṃ kākaṇābhāsaṃ  samuptannaṃ  savedanam ||  
 6.6.19  sphuṭitaṃ nīlaparyantaṃ kākaṇaṃ kuṣṭhamucyate |
       
       udumbaranibhairyat tu maṇḍalairbahubhiścitam ||  
 6.6.20  nirāsrāvaiḥ sravadbhir vā vidyādaudumbaraṃ tu tat |
       
       maṇḍalairbandhujīvābhair utsannaiś ca vidāhibhiḥ ||  
 6.6.21  vidyānmaṇḍalakuṣṭhaṃ tadvedanācoṣaṇānvitam |
       
       rśyajihvopamaṃ kuṣṭhaṃ ṛśyajihvaṃ vibhāvayet ||  
 6.6.22  puṇḍarīkadalābhāsaṃ puṇḍarīkaṃ tu tadviduḥ |
       
       alābupuṣpasadṛśaṃ sidhmaṃ kuṣṭhamudāhṛtam ||  
 6.6.23  kapālakuṣṭhaṃ kṛṣṇantu maṇḍalaiḥ paruṣaṃ tathā |
       
       carmakuṣṭhaṃ tu bahulaṃ hasticarmanibhaṃ kharam ||  
 6.6.24  sasphoṭakā sasantāpā pāmā kaṇḍūrujānvitā |
       
       dṛḍhaṃ punaḥ prasravati kaṇḍūrodhānvitaṃ ca yat ||  
 6.6.25  vartate ca samutpannaṃ kiṭibaṃ tatprakīrtitam |
       
       śyāvā raktā samutpannā praklinnā srāviṇī tathā ||  
 6.6.26  māṃsenopacitā yuktā vijñeyā sā vicarcikā |
       
       pariśuṣkāṇi rūkṣāṇi kaṇḍūrāṇi ghanāni ca ||  
 6.6.27  maṇḍalānyunnatāgrāṇi dudrukuṣṭhaṃ hi tatsmṛtam |
       
 aruḍbhiścīyamānaṃ tu nīlalohitakaiḥ kharaiḥ ||  
 6.6.28  bahubhiś ca sravadbhiś ca śatāruṣkantu tadviduḥ |
       
 śāliśūkapratīkāśairlomabhiḥ śuklalohitam ||  
 6.6.29  anyonyairmaṇḍalairviddhaṃ śvitraṃ tadupapādayet |
       
       mīnamūṣikakīṭānāṃ viṣavegena dūṣitam ||  
 6.6.30  sakaṇḍūrāgapiṭakaṃ viṣajaṃ śyāmam eva vā |
       
       pāṇipādatalāṅguṣṭhapārṣṇideśeṣu  jāyate ||  
 6.6.31  sphuṭitaṃ vedanādāhayuktaṃ vaipādikaṃ smṛtam |
       
       udumbarasavarṇaṃ tu samutpannaṃ savedanam ||  
 6.6.32 picchārāgavivarṇaṃ ca kuṣṭhaṃ sthūlāruruvyate |
       
       visarpaissaṃparikrāntaṃ vikūṇaṃ saparisravam ||  
 6.6.33  tad ekakuṣṭham ity uktam ekaṃ vīsarpasambhavam |
       
 etānyaṣṭādaśoktāni kuṣṭhānīha svalakṣaṇaiḥ ||  
 6.6.34 nava teṣāmasādhyāni cikitsyāni tathaiva ca |
       
       puṇḍarīkamatha śvitraṃ ṛṣyajihvaṃ sakākaṇam ||  
 6.6.35  udumbaraśatāruṣkaṃ carmakuṣṭhaṃ ca yatsmṛtam |
       
       ekakuṣṭhaṃ tu yatproktaṃ kuṣṭhaṃ vaipādikaṃ ca yat ||  
 6.6.36  etāni nava kuṣṭhāni na sidhyanti kadācana |
       
       sidhmaṃ vicarcikā pāmā dadruś ca kiṭikāni ca ||  
 6.6.37  kapālakuṣṭhaṃ sthūlārurmaṇḍalaṃ viṣajaṃ ca yat |
       
       etāni nava sādhyāni kuṣṭhānyāhurmanīṣiṇaḥ ||  
 6.6.38  karmajāni nava hyeṣāṃ doṣajāni navaiva tu |
       
       karmajāni na sidhyanti sidhyanti hītarāṇi tu ||  
 6.6.39  ātmavānmucyate tebhyaḥ kuśalena svanuṣṭhitaḥ |
       
 raktodbhavāni kuṣṭhāni sannipātodbhavāni ca ||  
 6.6.40  tasmāt teṣāṃ prathamataḥ sirākarma vidhīyate |
       
 kuṣṭhasyātyalpato nyāyyaṃ bahuśaḥ pracchanaṃ smṛtam ||  
 6.6.41  jalūkālābuśṛṅgair vā śoṇitaṃ tasya smṛtam |
       
       śṛṇu raktavikārāṃs tu pṛthagdhātusamāśritān ||  
 6.6.42  saphenamaruṇaṃ rūkṣaṃ vātikaṃ śoṇitaṃ tanu |
       
       nīlapītāsitaṃ taptaṃ raktaṃ pittānvitaṃ smṛtam ||  
 6.6.43  vijjalaṃ pāṇḍuraṃ snigdhaṃ tantumacca  kaphātmakam
      |
       
       sarveṣāṃ darśane  vidyācchoṇitaṃ sānnipātikam ||  
 6.6.44  indragopakasaṅkāśamaduṣṭaṃ raktamucyate |
       
       narasya muktaraktasya pratibhuktavatas tathā ||  
 6.6.45 siddhairghṛtaiḥ snehitasya kuryāt saṃśodhanaṃ tataḥ
      |
       
       vamanaṃ recanaṃ caiva tathā śīrṣavirecanam || āsthāpanaṃ ca kurvīta na
      cainamanuvāsayet ||  
 6.6.46  śālīna saṣṭaṣṭikāṃś caiva jāṅgalāṃś ca mṛgadvijān |
       
 yavānnavikṛtīś caiva kuṣṭhī nityaṃ samācaret ||  
 6.6.47 grāmyānūpaudakaṃ māṃsamikṣustilaghṛtaṃ surā |
       
       dadhi dugdhaṃ divāsvapnaḥ phalānyamlāni miathunam ||  
 6.6.48  mūlakaṃ piṣṭavikṛtirvasā haritakāni ca |
       
       kaphaṃ pittaṃ ca raktaṃ ca sarvametatprakopayet ||  
 6.6.49  evaṃvidhāni cānnāni hyabhiṣyandakarāṇi ca |
       
 ajīrṇādhyaśanaṃ caiva kuṣṭhī nityaṃ vivarjayet ||  
 6.6.50  dhānvantaraṃ pibetsarpiḥ svehanārhteṣu kuṣṭhitaḥ |
       
       mahadvai pañcagavyaṃ vā tailaṃ śairīṣam eva vā ||  
 6.6.51  pippalīvardhamānaṃ vā mākṣikeṇa samācaret |
       
       ariṣṭamabhayāriṣṭaṃ gaṇḍīrāriṣṭam eva vā ||  
 6.6.52  muṣṭiṃ khadirasārasya kuṭṭitaṃ pratibhojayet |
       
       tryahaṃ śṛtaṃ pibettac ca snāyādudvartayet tataḥ  ||  
 6.6.53  tena siddhaṃ ca bhuñjīta pānīyārthaṃ ca kārayet |
       
       pakṣaṃ māsamṛtuṃ  vāpi ṣaṇmāsānevamācaret ||  
 6.6.54  prasadya khadiro hanti kuṣṭhāni sugurūṇy api |
       
       saṃvṛddho lokaparyāye yugāntāgnirnagāniva ||  
 6.6.55 pañcābhayās tu savyoṣāḥ saguḍā vāpi cūrṇitāḥ |
       
 lihyāt pathyāśanaḥ kuṣṭhaśāntirvā nacirādbhavet ||  
 6.6.56  gomūtreṇa haridrāṃ tu rasāñjanamathāpi vā |
       
       prayogeṇa pibetkuṣṭhī tathā rogātpramucyate ||  
 6.6.57  drākṣā haridrā mañjiṣṭhā triphalā devadāru ca |
       
       nāgaraṃ pañcamūlyau dve mustā madhurasā tathā ||  
 6.6.58  saptaparṇo hy apāmārgaḥ picumandāṭarūṣakau  |
       
       viḍaṅgaṃ citrakaṃ dantī pippalyo maricāni ca ||  
 6.6.59  teṣāṃ tu samabhāgānāṃ kuṣṭhī cūrṇapalaṃ pibet |
       
       māsaṃ gomūtrasaṃyuktaṃ tathā kuṣṭhātpramucyate ||  
 6.6.60  uṣṭrīkṣīraṃ pibejjīrṇe kṣīravṛttirbhaven naraḥ  |
       
       jātakrimīṇi kuṣṭhāni cyutaromanakhāny api ||  
 6.6.61  api vā śīrṇamāṃsāni kṣīramauṣṭraṃ vināśayet |
       
       etās tv ābhyantarāḥ proktāḥ kriyāḥ kuṣṭhanibarhaṇāḥ ||  
 6.6.62  bāhyāṃ kriyāṃ pravakṣyāmi vistareṇa nibodha me |
       
 ālepanāni kurvīta muktaraktasya dehinaḥ ||  
 6.6.63  vighṛṣya śastraiḥ patrair vā gomayair api vā punaḥ |
       
       tataḥ kuṣṭhāni lepyāni pralepaiḥ kuṣṭhanāśanaiḥ ||  
 6.6.64  svarjakākuṣṭhatuthāni viḍaṅgamaricāni ca |
       
       manaḥśilā ca lodhraṃ ca lepaḥ kuṣṭhavināśanaḥ ||  
 6.6.65  avalgujaphalaṃ dantīṃ śyonākaṃ gajapippalīm |
       
       citrakau sarṣapau dvau tu haridre dve vipeṣayet ||  
 6.6.66  mātuluṅgarasainaitatsamāloḍya nikhānayet |
       
       saptarātrātparaṃ caiva kuṣṭhānāṃ lepanaṃ param ||  
 6.6.67 dadruṃ kapālakuṣṭāni kiṭikāni vicarcikām |
       
       sthūlāruṣkāṇi viṣajaṃ sidhmāni ca niyacchati ||  
 6.6.68  karavīro lāṅgalikī dantī hiṃsrā śukānanā |
       
       citrakārkastrikaṭukaṃ triphalā kaṭurohiṇī ||  
 6.6.69  kośātakī bhadramustā bṛhatī sarṣapā vacā |
       
       karañjabījaṃ sudhā ca svarṇakṣīrī nidigdhikā ||  
 6.6.70  picumandaś ca jātyāhvaḥ  pīlutilvakapallavam |
       
       saudhāmalakabījāni karṇikārohyavalgujaḥ || Bhṣ6.6.? |
       
       | bhallātakam  |
       
  || saptamo ' dhyāyaḥ ||  
 
 
 
 
 6.7.1 striyaṃ ca yuktyā seveta divāsvapnaṃ ca varjayet |
       
       kaṣāyasnānanity asya kaṣāyodakasevinaḥ ||  
 6.7.2  viśeṣataḥ śleṣmamehān tīkṣṇair eva samācaret |
       
       sakaṣāyaṃ ca tiktaṃ ca paittikeṣu prayojayet ||  
 6.7.3  asādhyavātajānmehāṃścaturaḥ parivarjayet |
       
 aruciś cāṅgamardaś ca tṛṣṇākāsau bhramastamaḥ ||  
 6.7.4  śūlāni piṭakā kaṇḍūḥ pramehāṇām upadravāḥ |
       
       akriyābhiḥ prameheṣu piṭakāsv apikārayet ||  
 6.7.5  upadravaiś ca yuktānāṃ piṭakābhis tathaiva ca |
       
       pramehiṇāmidaṃ proktaṃ mayā bhaiṣajyam uttamam ||  
 6.7.6  vyastairetaissamastaiś ca yo gais tu pravibhāgaśaḥ |
       
       cikitsāṃ kalpayed vaidyo yathādoṣaṃ yathābalam ||  
 6.7.7 viṃśatermūtrarogāṇāṃ lakṣaṇāni nirīkṣya tu |
       
       doṣasaṃsargahetūṃś ca tato yogān prakalpayet ||  
 6.7.8  uddeśamātraṃ teṣāṃ tu tasmād vakṣyāmi bheṣajam |
       
       bhūyo mūtrapraśāntyarthaṃ pravibhāgaṃ ca tacchṛṇu ||  
 6.7.9  śatāvarīmūlarasaḥ samāṃśo madhusarpiṣā |
       
 ikṣumehe tu pātavyaḥ kaphapittapraśāntaye ||  
 6.7.10  kirātatiktasvarasaḥ paṭolārukayos tathā |
       
       sakṣaudraḥ śamayenmehaṃ kvāthastūdakasaṃjñitam  ||  
 6.7.11  pippalī śṛṅgiberaṃ ca maricāni tathaiva ca |
       
       pibetsukhāmbunā hyetatsāndramehātpramucyate ||  
 6.7.12  cavyacitrakamūlāni pūtikasya tvacas tathā |
       
 khale yūṣeṣu saṃskṛtya bhuñjāno vai sukhī bhavet ||  
 6.7.13  kṣīrasiddhairyavairbhakṣyairyacchastaṃ hiṅgusaṃyutam |
       
       ghṛtaṃ prasaṅgena piban bhasmamehātpramucyate ||  
 6.7.14  kapitthaś cājamodā ca maricāni tathaiva ca |
       
       tato yutaṃ tairlavaṇaṃ kācaproktaṃ pradāpayet ||  
 6.7.15  pippalīkaṇasaṃyuktaṃ  madhuyuktaṃ saśarkaram |
       
       jayellavaṇamehantu pītaṃ śītena vāriṇā ||  
 6.7.16 mehayuktena bhoktavyaṃ sāndraprasravaṇena vā
      |
       
       etat tu vijayennityaṃ mehaṃ lavaṇasaṃbhavam ||  
 6.7.17  elāpravālakaṃ hiṅgu lavaṇaṃ ca samaṃ bhavet |
       
 madyenoṣṇena vā pītaṃ mehaṃ sasikataṃ jayet ||  
 6.7.18  tumburūṇi kapitthānāṃ niryāsaṃ kṣaudrasaṃyutam |
       
       śuklamehe praśaṃsanti yavānnasya ca sevanam ||  
 6.7.19  sakulutthāni yūṣāṇi sadravāṇi viśeṣataḥ |
       
       bhojyāni śuklameheṣu yavānnavikṛtis tathā ||  
 6.7.20  śvadaṃṣṭrādarbhamūlais tu kevalaṃ kvathitaṃ payaḥ |
       
       saśarkaraṃ pibejjantuḥ kṣāramehātpramucyate ||  
 6.7.21  drākṣāśṛtaṃ vāpi pibet tathā kṣīriśṛtaṃ naraḥ
      |
       
       pittamehātpramucyeta kṣāramehāc ca sarvaśaḥ ||  
 6.7.22 pītāmañjiṣṭhacūrṇau dvau mehanāc ca
      prayojayet |
       
       sakṣaudraṃ śītamehe tu yavānnopahitaṃ sadā ||  
 6.7.23  madayanty āś ca patrāṇāṃ kalkaṃ kṣaudrayutaṃ pibet |
       
       darbhamūlasya ca tathā raktamehī sukhī bhavet ||  
 6.7.24 pibet tu te sapayasī nīlamehātpramucyate |
       
       prarohaiḥ kṣīrivṛkṣāṇāṃ kṣīraṃ saṃkvathitaṃ pibet ||  
 6.7.25  saśarkareṇa mucyeta nīlamehāattu  paittikāt 
      |
       
       kumudotpaladaṇḍaiś ca sanālaiḥ kvathitais tathā ||  
 6.7.26  pibetprāyo yathāśakti vārimehātpramucyate |
       
       samāṃ kṣīrāśanaś cāpi yavānnamitabhojanaḥ ||  
 6.7.27  śarkarāsamabhāgaṃ tu kṣaudreṇa saha saṃsṛjet |
       
       śītena toyena pibannambumehātpramucyate ||  
 6.7.28  ity etat  ṣoḍaśānāṃ tu kaphapittaharaṃ pṛthak |
       
       cikitsitaṃ mayā proktaṃ pramehāṇāṃ vināśanam ||  
 6.7.29  asādhyā vātajāś caiva vijñeyā bhṛśadāruṇāḥ |
       
       avagādyātisūkṣmatvād dāyā prasravaṇaṃ śṛtam(?) ||  
 6.7.30  āsthāpanair vātaharaiḥ sukṛtaiś cānuvāsanaiḥ |
       
       majjapramehiṇaṃ dṛṣṭvā bahuśastamupācaret ||  
 6.7.31  prātaḥ prātaś ca seveta kevale madhusarpiṣī |
       
       koradūṣayavānnāni sthitāni ca viśeṣataḥ ||  
 6.7.32  hastimehaṃ jayed evaṃ vastisvedaiḥ prayatnataḥ |
       
       yatnavānvātamehaṃ hi bastamūtrāṇi vā caret ||  
 6.7.33  pāyayeccārayec cāpi gajamehaṃ bhayāvaham |
       
       kaṣāyaistiktakaṭukaiḥ rasairetaiḥ, pibetpayaḥ ||  
 6.7.34  śāstroktāmatha saṃprekṣya kriyāmetāṃ vicakṣaṇaḥ |
       
       yathāsvaṃ hi sampradhārya pramehān sādhayed bhiṣak ||  
 6.7.35  etatpramehikaṃ proktaṃ śiṣyāṇāmārthasiddhaye |
       
       cikitsitaṃ vistareṇa yathāvadanupūrvaśaḥ ||  ity āha bhagavān ātreyaḥ |
       
       iti bhele cikitsite saptamo ' dhyāyaḥ || || aṣṭamo ' dhyāyaḥ || athāta 
      unmādacikitsitaṃ  vyākhyāsyāma iti ha smāha bhagavān ātreyaḥ |
       
 
 
 
 6.8.1  pañconmādās samākhyātā nidāneṣu savistarāḥ |
       
 saliṅgāssasamucthānāḥ śṛṇu teṣāṃ cikitsitam ||  
 6.8.2 cittabuddhīnriyāṇāṃ hi teṣām api viceṣṭitam |
       
       śirastālvantaragataṃ sarvendriyaparaṃ manaḥ ||  
 6.8.3  tatrasthaṃ taddhi viṣayānindriyāṇāṃ rasādikān |
       
       samīpasthān vijānāti trīn bhāvāṃś ca niyacchati ||  
 6.8.4 sumanaḥprabhavaṃ cāpi sarvendriyamayaṃ balam |
       
       kāraṇaṃ sarvabuddhīnāṃ cittaṃ hṛdayasaṃśritam ||  
 6.8.5  kriyāṇāṃ cetarāsāṃ  ca cittaṃ sarvatra 
      kāraṇam |
       
       sucittāssatpathaṃ yānti duścittās tu vimārgagāḥ ||  
 6.8.6 viditaṃ manasā cittamālabhya  prabhavet tataḥ
      |
       
       tato buddhiḥ prabhavati kāryākāryavicārikā ||  
 6.8.7  śubhāśubhaṃ hi kurvāṇā bodhanaṃ buddhiriṣyate |
       
       bodhanāc cāpi bodhyasya naro budha ihocyate ||  
 6.8.8  sā buddhiḥ paramātmā ca sa śarīre prakīrtitaḥ |
       
       yathā kṛtī karmakaraḥ kriyāṃ yojayate nṛṣu ||  
 6.8.9  manasaścittabuddhīnāṃ sthānāny etāni karma ca |
       
       sandūṣitānāṃ teṣāṃ tu śṛṇu hetumataḥ param ||  
 6.8.10  ūrdhvaṃ prakupitā doṣāḥ śirastālvantare sthitāḥ |
       
 manaḥ sandūṣayanty āśu tataścittaṃ vipadyate ||  
 6.8.11  citte vyāpadamāpanne buddhirnāśaṃ niyacchati |
       
       tatas tu buddhivyāpattau  kāryākāryaṃ na budhyate ||  
 6.8.12  evaṃ pravartate vyādhirunmādo nāma dāruṇaḥ |
       
       tasmād viśeṣaṃ vakṣyāmi hyunmādamadayor api ||  
 6.8.13  śokātkopāttathā harṣād dravyāṇāṃ ca vināśanāt |
       
       calite cittamanasi madamāśu niyacchati ||  
 6.8.14  pradhyāyati prasvipiti roditīhānimittataḥ |
       
       hasatyakasmānnidrāluralpavāṅ nityam utsukaḥ ||  
 6.8.15  trastaḥ śarīrī  krodhano nirapatrapaḥ  |
       
       purastādavalokī ca na yathāvṛtta eva ca ||  
 6.8.16  paruṣatvaṃ tathā lomnāmāvilaṃ cakṣuṣorapi |
       
       etāni yasya rūpāṇi sa mado nāma kīrtitaḥ ||  
 6.8.17  vivardhamānas tu mada unmādatvaṃ niyacchati |
       
       savātikāni rūpāṇi śleṣmapittodbhavāni ca ||  
 6.8.18 unmādastūcyate dhīraiḥ sannipātātmakāni ca |
       
       etallakṣaṇamuddiṣṭamunmādasya niruktitaḥ ||  
 6.8.19  nidāne pūrvamuddiṣṭaṃ śṛṇu teṣāṃ cikitsitam |
       
       snehitaṃ sveditaṃ caiva yojayetpañcakrmaṇā ||  
 6.8.20  dādhikaṃ vā pibetsarpistailaṃ śairīṣam eva vā |
       
       śatapākaṃ balātailaṃ mahāpaiśācikaṃ ghṛtam ||  
 6.8.21  dādhikaṃ ca mahākṣāramunmattaḥ śīlayet tathā |
       
 yac cikitsitam ākhyātam apasmāravināśanam ||  
 6.8.22  tad eva sarvaṃ nikhileṣūnmādeṣv avacārayet |
       
       ghātayet taṃ kaśābhiś ca vadhnīyāt tāḍayet tathā ||  
 6.8.23  gajenāpyathavāśvena trāsayetpannagena vā |
       
       punastṛṇāgninā vāpi sarvatassamavākiret ||  
 6.8.24  avakīryāthavāṅgāraiḥ pradīptaiḥ  pāribhadrakaiḥ |
       
       prayuktaṃ śītalenaiva jalenābhyukṣayetpunaḥ ||  
 6.8.25  prasārayed vā sariti  saraṇe vā nirodhayet |
       
       bubhukṣayā śoṣayed vā kūpe prakṣipya mānavaḥ ||  
 6.8.26  apūrvā bhīṣayeyustaṃ puruṣāḥ śastrapāṇayaḥ |
       
 vitrāsayeyurvaidyāstaṃ trāsanais tu pṛthagvidhaiḥ ||  
 6.8.27  trāsāstīvrā hi kurvanti cittasya vikṛtiṃ bhayāt |
       
       bhayam eva tu cittasya mānavānarthamucyate ||  
 6.8.28  prakṣiptacitto vicaret trāsyamāno ' pi 
      śastrataḥ  |
       
 kumārabṛndānugatastamasādhyaṃ  vinirdiśet ||  
 6.8.29 tāpanāñjananasyaiś ca kṣāraiḥ kṣārāgadair api |
       
       proktairapasmāraharair unmādaṃ samupācaret ||  
 6.8.30  purāṇaṃ pāyayeccainaṃ sarpirunmādanāśanam |
       
       sthitaṃ varṣaśataṃ śreṣṭhaṃ kumbhasarpistaducyate ||  
 6.8.31  pānābhyañjananasyeṣu hitamunmādināṃ sadā |
       
       kāñjikaṃ laśunaṃ caiva bastamūtreṇa peṣavet ||  
 6.8.32  unmādināṃ prayogo ' yaṃ purāṇaghṛtasaṃyutaḥ |
       
       etāḥ kriyāḥ prayuñjīta vaidyaḥ kāyacikitsakaḥ ||  
 6.8.33 śāntikarmāṇi homāṃś ca kuryād bhūtacikitsakaḥ |
       
       iṣṭayaḥ śāntikarmaṇi homāḥ svastyayanāni ca |
       
       vedoktāḥ karmavidhayaḥ kāryāśconmādanāśanāḥ || ity āha bhagavān ātreyaḥ |
       
       iti bhele cikitsite aṣṭamo ' dhyāyaḥ || || navamo ' dhyāyaḥ || athāto '
      pasmāracikitsitaṃ vyākhyāsyāma iti ha smāha bhagavān ātreyaḥ |
       
 
 
 
 6.9.1  uktaṃ rūpaṃ samutthānamapasmārasya kṛtsnaśaḥ |
       
       nidāneṣu, cikitsāṃ tu vistareṇa nibodha me ||  
 6.9.2 gajāśvayānātpatanādabhighātāt  bhramād api |
       
       iṣṭadravyavināśāc ca cittaṃ vibhramamṛcchati ||  
 6.9.3  tasya citte paribhrānte hṛdayaṃ pariśuṣyati |
       
       ruṇaddhi vāyurūṣmāṇaṃ nāḍīṃ prāpya jalāvahām  ||  
 6.9.4  bhṛśaṃ tṛṣṇāparītaḥ  sa mohaṃ gacchatyapasmaran |
       
       apasmaratyapasmārī phenaṃ muñcati vepate ||  
 6.9.5  seveta  tailaṃ śairīṣaṃ ghṛtaṃ kalyāṇakaṃ tathā |
       
       mahāpaiśācikaṃ vāpi mahākṣāraṃ ca dādhikam ||  
 6.9.6  śaṇabījāni kaiḍaryaṃ |.. |.. cāpalūnakam |
       
       rūpasthā ca vayasthā ca pūtanā keśamāriṇī ||  
 6.9.7  triphalā tryūṣaṇaṃ mustā laśunaṃ pāpacelikā |
       
       etāni samabhāgāni vasātailaghṛtāni ca ||  
 6.9.8  ūrṇakaṃ ca tathaikadhyaṃ paced gomūtrasaṃyutam |
       
       yadā prajvalitaṃ śāntamathainamavatārayet ||  
 6.9.9  biḍālapadamātraṃ tu kṣārasyāsya sukhāmbunā |
       
       pibed apasmāraharam unmādasya ca nāśanam |
       
       arśāṃsi gulmānmehāṃś ca plīhānamudarāmayam  || 
 
  || daśamo ' dhyāyaḥ ||  
 
 
 6.10.0 
 
  bhayād vā yadi śokād vā yo ' tisāraḥ
      pravartate |
       
 
 6.10.1  atisāras tu bhūyiṣṭhaṃ sāma eva sa saṃbhavet |
       
       tasmāt sarvamatīsāraṃ laṅghanaissamupācaret ||  
 6.10.2 laṅghayed balavantaṃ ca, dīpanīyāni kārayet |
       
       durbalasya tu saṃsargīṃ kārayet tu viriktavat ||  
 6.10.3  stimitaṃ yasya guru ca paryādhmātamivodaram |
       
       dīpanīyopapapannaṃ tu bahudoṣaṃ tu dehinam  ||  
 6.10.4  stokaṃ stokaṃ sraṃsamānaṃ nigṛhītaṃ savedanam |
       
       dīpanīyasamāyuktaṃ pāyayetsraṃsanaṃ param ||  
 6.10.5 viśuddhasrotasas tasya doṣeṣu sraṃsiteṣu ca |
       
       sukhaṃ tadgrahaṇaṃ kartuṃ pācanaṃ stambha eva ca ||  
 6.10.6  harītakīṃ trikaṭukaṃ hiṅgu sauvarcalaṃ vacām |
       
       śuklāmativiṣāṃ caiva pāyayed uṣṇavāriṇā ||  
 6.10.7 niyataṃ janitādhmānamatisāraṃ savedanam |
       
       sthāpayatyatisaṃvṛddhaṃ veleva varuṇālayam ||  
 6.10.8  harītakī sātiviṣā hiṅgu sauvarcalaṃ vacā |
       
       saindhavaṃ ceti piṣṭāni pāyayed uṣṇavāriṇā ||  
 6.10.9  āmātisāre  yogo ' yaṃ vidhitas tu cikitsakaiḥ |
       
       yukte kvāthe prayoktavyo baidyenāpi yaśo ' rthinā ||  
 6.10.10  āmātisāro yo hyābhyāṃ yogābhyāṃ na nivartate |
       
       na sa sādhayituṃ śakyo hyanyairmārgaśatair api ||  
 6.10.11  bhūyiṣṭhamāmaprabhavaḥ kukṣirogaḥ kaphātmakaḥ |
       
       pravartate nṛṇāṃ tasya śṛṇu samyak cikitsitam ||  
 6.10.12  citrakaḥ pippalīmūlaṃ vacā kaṭukarohiṇī |
       
       pāṭhā vatsakabījāni harītakyo mahauṣadham ||  
 6.10.13  etadāmasamutthānamatisāraṃ savedanam |
       
       kaphātmakaṃ sapittaṃ ca varco badhnāti ca dhruvam ||  
 6.10.14  pāṭhā vacā trikaṭukaṃ kuṣṭhaṃ kaṭukarohiṇī |
       
       tat sādhupītāny etāni śleṣmātīsāranāśanam ||  
 6.10.15  bhallātakaṃ śakrayavāḥ pāṭhā kaṭukarohiṇī |
       
       yavānyajājīkuṣṭhaṃ  ca citrako ' tiviṣā ||  
 6.10.16 śaṭī puṣkaramūlaṃ ca tathā hiṅgu harītakī |
       
       sauvarcalaṃ śṛṅgaberaṃ gavāṃ mūtreṇa peṣayet ||  
 6.10.17  vaṭakānakṣamātrāṃstān chāyāśuṣkānnidhāpayet |
       
       teṣāmekaṃ pibed dvau vā sukhoṣṇenaiva  vāriṇā ||  
 6.10.18 etaddhyāmasamutthānamatisāraṃ savedanam |
       
 nudatyarśāṃsi ca tathā tamāṃsīva divākaraḥ ||  
 6.10.19  grahaṇīdīpanīyāś ca ye yogāḥ parikīrtitāḥ |
       
       śleṣmātisāre te kāryāḥ kṣāraḥ kṣāraguḍas tathā ||  
 6.10.20  etadāmātisārāṇāṃ śleṣmātīsāriṇām api |
       
       cikitsitaṃ samākhyātaṃ pittātīsāriṇāṃ śṛṇu ||  
 6.10.21  atisāras tu yaḥ pittāduttho  ' tisaratīha saḥ |
       
       pācitaṃ stambhayed enaṃ yathāvattannibodha me ||  
 6.10.22  biḍaṃ bilvaśalāṭūni tintriṇīkaṃ  sadāḍimam |
       
       sauvarcalaṃ dhātakī ca samaṅgā ceti tatsamam ||  
 6.10.23  kalkapiṣṭaṃ  bhavetpeyaṃ kālyamuṣṇena vāriṇā |
       
       pittātīsāraśūlārtaṃ naraṃ sadyaścikitsate ||  
 6.10.24  rasāñjanaṃ sātiviṣaṃ kuṭajasya phalaṃ tvacam |
       
       dhātakīṃ śṛṅgaberaṃ ca pāyayet taṇḍulāmbunā ||  
 6.10.25 mākṣīkayukto nudati pittātīsāramulbaṇam |
       
       mandaṃ dīpayate cāgniṃ śūlaṃ cāśu nivartayet ||  
 6.10.26 pāṭhā dāruharidrā ca pippalīmūlam eva ca |
       
 phalatvace vatsakasya śṛṅgaberaṃ tathaiva ca ||  
 6.10.27  etāni kalkapeṣyāṇi pāyayet taṇḍulāmbunā |
       
       ambaṣṭhakī śilodbhedaṃ dhātakī cāmlavetasam ||  
 6.10.28 uśīraṃ bālahrīberaṃ dāḍimatvaṅ mahauṣadham |
       
       jambūphalaṃ kapitthasya madhyaṃ bilvaśalāṭu ca ||  
 6.10.29  etāni caiva tulyāni pāyayet taṇḍulāmbunā |
       
       mākṣīkayuktaṃ nudati pittātīsāralakṣaṇam ||  
 6.10.30  savātāṃ  ca samūlāṃ ca nāśayetparikartikām |
       
       samaṅgā niculaṃ lodhraṃ dhātakī madhukaṃ tathā ||  
 6.10.31  vaṭalodhrapravālāś ca dāḍimasya phalaṃ tvacam |
       
       māṣaparṇīśilodbhedaṃ  sāmbaṣṭhākamathāpi ca ||  
 6.10.32 pittātisāre dātavyaṃ taṇḍulodakasaṃyutam |
       
       samaṅgā dhātakīpuṣpaṃ sāmbaṣṭhākamathāpi ca ||  
 6.10.33  pittātisāre padmaṃ ca taṇḍulādbhiḥ piben naraḥ |
       
       śaśasyaiṇasya vā raktaṃ madhukaṃ kṛṣṇamṛttikā ||  
 6.10.34  pittātisāre dātavyaṃ taṇḍulodakasaṃyutam |
       
 duṣṭaḥ pittātisārastu  gambhīrasthānamāśritaḥ ||  
 6.10.35  atīva sāryate raktamatisārassa raktajaḥ |
       
       nīlotpalaṃ bilvatilā madhukaṃ guḍaśarkarā ||  
 6.10.36  kesaraṃ puṇḍarīkasya kumudaṃ kṣaudram eva ca |
       
       ājena payasā pītaṃ raktātīsāranāśanam || nirvāhi |.. |.. |.. |..  
 6.10.37  athāsya varcojananīmanuyuktiṃ pradāpayet |
       
       dīptāgnikṣīṇamāṃsasya saśūlasyātisāriṇaḥ ||  
 6.10.38  ajasya mahato madhyādveśavāraṃ saśoṇitam |
       
       dadhnātha yāvake siddhaṃ guḍatrikaṭukānvitam ||  
 6.10.39  tena saṃbhojayet kāle  mṛdususvinnadehinam |
       
       kalpenaitena vārāhaṃ krauñcaṃ māṃsañ ca kārayet ||  
 6.10.40  etenaiva ca kalpena kārayeccaraṇāyudhān |
       
       tittirīn kacchapān lābhānmayūrānkrakarānapi  ||  
 6.10.41  vātātisāriṇāmetatsamākhyātaṃ cikitsitam |
       
 vātātisāre kartavyaṃ sarvamarśaścikitsitam ||  
 6.10.42  bhayādvā yadi vā śokādyo ' tisāraḥ pravartate |
       
       yaḥ kupyati tato doṣas tasya kuryāc cikitsitam ||  
 6.10.43  nityam āśvāsayeyustaṃ suhṛdaś ca vipaścitaḥ |
       
       manaḥ prahṛṣṭaṃ kuryāc ca, tadā sampadyate sukhī ||  
 6.10.44  sarvagātraparistabdho vivarṇaḥ stimitaś ca yaḥ |
       
       na ca duḥkhaṃ vijānīte parivarjyastathāvidhaḥ ||  
 6.10.45  yasya keśāḥ pralupyante balaṃ varṇaś ca hīyate |
       
 pariśuṣkamukho yaś ca na sa jīvati taddhidhaḥ  ||  
 6.10.46 viveṣṭamāno yaśśete sarvagātrāṇi vikṣipet |
       
       stabdhagātro na saṃcārī parivarjyastathāvidhaḥ ||  
 6.10.47  hanuṃ daśati yo ' bhīkṣṇaṃ na vedayati yo ' sukham
      |
       
       jihvāṃ khādati cātyarthaṃ gatāyuriti nirdiśet ||  
 6.10.48  saṃrakṣanvai yaśaḥ prājño na cainaṃ samupācaret |
       
       arthaghnaṃ ca yaśoghnaṃ ca na karma samupācaret ||  
 6.10.49  dṛṣṭvā sādhyamasādhyaṃ ca yaḥ karoti sa sidhyati |
       
       pūjāṃ ca labhate ' tyarthaṃ vidvatsu ca virājate ||  
 6.10.50  viṣūcyās tu pravakṣyāmi cikitsāṃ lakṣaṇāni ca |
       
 viruddhagurupiṣṭānnaśākarūkṣarasāśinām ||  
 6.10.51  ajīrṇabhojināṃ nityaṃ trayaḥ kupyanti dhātavaḥ |
       
       taddoṣabalamudbhūtamārutena vivardhitam ||  
 6.10.52  adhaścordhvaṃ ca tiryak ca srotāṃsi niruṇaddhyati |
       
       ruddhaiś ca mārute ruddhasrotāṃsi niruṇaddhi ca (?) ||  
 6.10.53  teṣu doṣaparīteṣu duṣṭenānnarasena ca |
       
       ūrdhvaṃ cādhaś ca vego ' sya kathaṃcitsaṃpravartate ||  
 6.10.54 tāṃ vilambīṃ vigarhanti viṣakalpāṃ viṣūcikām |
       
 yathāyathotpannaraso deheṣu viṣamāśritaḥ ||  
 6.10.55  nāḍīssa vyākulīkṛtya vardhayet tu  balāsakam
      |
       
       tasya kāso jvaro mūrchā bhaktadveṣo vivarṇatā |
       
 
 6.10.56  glāniścaivāvipākaś ca śleṣmasekaḥ pravāhikā
      |
       
       uroghātastathātyarthaṃ hṛdrogaś cāntrakūjanam ||  
 6.10.57 vibandho gātrahāniś ca so ' laso nāma dāruṇaḥ |
       
       utkleśo vepathuśchardirvidāho  veṣṭanaṃ jvaraḥ ||  
 6.10.58  śvāsādhmānaṃ śakṛdbhedo vidviṣṭāhāralakṣaṇam |
       
 śleṣmapracurakāsaś ca jṛmbhaṇaṃ hṛdayagrahaḥ ||  
 6.10.59  tathā śvāsaś ca kāsaś ca pārśvaśīrṣarujānvitaḥ |
       
       viṣūcyāḥ pūrvarūpāṇi svedo gātrasya śītatā ||  
 6.10.60  udgāro gurukoṣṭhatvaṃ mūtrānilaśakṛdgrahaḥ |
       
       etatpañcavidhaṃ proktamannavibhramalakṣaṇam ||  
 6.10.61  cikitsāṃ tatra kurvīta sarvāmāmātisāriṇām |
       
       upadravāś ca ye proktāḥ viṣūcyāmalase tathā ||  
 6.10.62 tāṃścikitsed bhiṣak samyagyathāsvaiś ca
      cikitsitaiḥ |
       
       etadviṣūcyāmākhyātaṃ samāsena cikitsitam ||  
 6.10.63  kūratvād asya rogasya bhūyo vakṣyāmi vistaram |
       
       viṣūcyāḥ pūrvarūpāṇi saṃniśamya cikitsakaḥ ||  
 6.10.64  vamanaṃ kārayetkṣipramuṣṇena lavaṇāmbunā |
       
       yāvatsa tiṣṭhettasya syānnānyaduddhāraṇātsukham ||  
 6.10.65  kārakaṃ ca kaṣāyaṃ syādathavārjunasādhitam  |
       
 pītaṃ kaṣāyaṃ vamanaṃ sadyo hanti viṣūcikām ||  
 6.10.66  tathā mustādikaḥ kalkaḥ pippalīkalkasaṃyutaḥ |
       
       pītaścoṣṇena toyena hanyāt kṣipraṃ viṣūcikām ||  
 6.10.67  viruddhā hi rasā bhuktā dūṣitāḥ pavanādibhiḥ |
       
       viṣībhavanti deheṣu pūrvavṛddhairmalāśaye  ||  
 6.10.68  tasmād viṣasamā hyāśu kriyāssarvāḥ prayojayet |
       
 dhūmān kaṣāyān vartīś ca pradehotsādanāni ca ||  
 6.10.69  avapīḍān pradhamanamagnikarmopanāhanam  |
       
 saṃsparśānyupacārāṃś ca viṣūcyāṃ kārayetkriyām ||  
 6.10.70  bhallātakaṃ  trikaṭukaṃ pūtikaṃ kṣavakaṃ balām |
       
 phaṇijjaṃ laśunaṃ kuṣṭhaṃ karañjasya phalāni ca ||  
 6.10.71  triphalāṃ ca yavānīṃ ca kuṭajasya phalāni ca |
       
       vartimetāṃ śivāṃ nāma bastamūtreṇa peṣayet || viṣūcalākṣākṣāraś ca
       jāyate(?)  |  | 
  |  |  |  |  |  |  | (Bhṣ6.10.2.1) |
       
       hanubhyāṃ nigṛhītābhyāmavyaktaṃ vyāharaty api |
       
       susaṃhatahanurvāpi na vyāharati kiṃcana || (Bhṣ6.10.2.2.) |
       
       snehapānāni nasyaṃ ca svedāḥ pathyāśanāni ca |
       
       upanāhāś ca śasyante vastayaś cārdite hitāḥ || (Bhṣ6.10.2.3) |
       
 dadhyāranālayor droṇe vasā lābhena cāḍhake |
       
       ānūpaudakanity ānāṃ māṃsāny api ca lābhataḥ || (Bhṣ6.10.2.4) |
       
       tilān kulutthānmāṣāṃś ca badarāṇi yavān balām |
       
       dve pañcamūlyau rāsnāṃ ca śatamūlāṃ śatāvarīm || (Bhṣ6.10.2.5) |
       
       etat sarvaṃ samāhṛtya sādhayenmṛdunāgninā |
       
       bāṣpeṇoccaratā  tena nāḍīsvedena svedayet || (Bhṣ6.10.2.6) |
       
       tailamebhiś ca vipacedabhyañjyāc ca pibec ca tat |
       
       etam eva ca sambhāram upanāhaṃ ca kārayet |
       
       |
       
       (Bhṣ6.10.2.7) |
       
       yac cikitsitam ākhyātaṃ vātavyādhivināśanam |
       
       tad eva sarvaṃ nikhilam arditeṣv api kārayet || (Bhṣ6.10.2.8) |
       
       mahāsnehaṃ balātailaṃ tailaṃ śairīṣam eva vā |
       
       pānābhyaṅgeṣu nasyeṣu vastau vāpi prayojayet || (Bhṣ6.10.2.9) |
       
       ānūpāni ca māṃsāni veśavāraṃ prakuṭṭayet |
       
       nātisnigdhena tenāsya kārayed upanāhanam || (Bhṣ6.10.2.10) |
       
       śleṣmaṇā samupastabdho yasyeha pavano bhavet |
       
       manyayor nmūrdhni gaṇḍe ca śoṣastasyopajāyate || (Bhṣ6.10.2.11) |
       
       mūko nidrāparītaś ca kaṇṭhaniśvasito bhṛśam |
       
       bhṛśaṃ lālāparītaś ca jihmajihvīkṛto naraḥ || (Bhṣ6.10.2.12) |
       
       śleṣmopaṣṭabdhametādṛgarditaṃ parikīrtitam |
       
 tasyānuvāsanaṃ kuryāt tathā  śīrṣavirecanam || (Bhṣ6.10.2.13) |
       
 tilvakena virektavyo bhaved bindughṛtena vā |
       
       purāṇaṃ vā pibetsarpirdhūmaṃ tīkṣṇaṃ pibettathā || (Bhṣ6.10.2.14) |
       
       śleṣmaṇyuparate tasya bṛṃhaṇaiḥ  samupakramaḥ |
       
       vātavyādhicikitsāṃ ca yathoktāṃ samupācaret || (Bhṣ6.10.2.15) |
       
 sthānasthas tatra ca kaphaḥ vāyurāgantur ucyate |
       
       tasmāt tayor gatiṃ dṛṣṭvā vātaghnīṃ kārayetkriyām || ity āha bhagavān ātreyaḥ
      |
       
       iti bhele ṣaḍviṃśo?? ' dhyāyaḥ || || ekādaśo ' dhyāyaḥ || athāto
      grahaṇīcikitsāṃ vyākhyāsyāma iti ha smāha bhagavān ātreyaḥ |
       
 
 
 
 6.11.1  agnirvā++āyurmanuṣyāṇāṃ prāṇās tatra pratiṣṭhitāḥ |
       
       balamārogyamāyuś ca sukhaduḥkhaṃ tadāśrayam ||  
 6.11.2  mriyate hy upaśānte ' gnau yukte coṣmaṇi jīvati |
       
       tasmāt prāṇāyuṣī vidyādagnimūle śarīriṇām ||  
 6.11.3  so ' gnissamucitaṃ bhuktaṃ rasāya vitanotyadhaḥ |
       
       tenendriyabalaṃ puṣṭiṃ varṇañ ca labhate naraḥ ||  
 6.11.4  caturvidhaṃ pacatyagniḥ samaṃ tīkṣṇaṃ tathā mṛdu |
       
       viṣamaṃ ceti teṣāṃ tu yaḥ samo ' gniḥ sa śasyate ||  
 6.11.5  bhajatāṃ guru rūkṣaṃ ca divāsvapnaṃ ca nity aśaḥ |
       
       rātrau na vā saṃsvapatāṃ tathā vegavidhāriṇām ||  
 6.11.6  adhyaśnatāmajīrṇe  ' nne hy
      atisnehe virekiṇām |
       
 jvarānmadyaprasaṅgāc ca tathā ' sātmyaniṣevaṇāt ||  
 6.11.7  madhurakṣīranity ānāṃ tathā jalavihāriṇām |
       
       piṣṭānnadadhiśākānāmahṛdyānāṃ niṣevaṇāt ||  
 6.11.8  īdṛśairgrahaṇī jantordūṣyate ' ti niṣevitaiḥ |
       
       mandā tīkṣṇātiviṣamā trividhaṃ sā prakupyati ||  
 6.11.9  tathā rogāḥ pravartante grahaṇīdoṣajā nṛṇām |
       
       jvaraḥ kāsaḥ pāṇḍurogaḥ śvayathuḥ parikartikā ||  
 6.11.10  aruciś cāvipākaś ca gulmārśāṃsi bhagandaram |
       
       atisāraś ca kuṣṭhaṃ ca śūlānyalasako bhramaḥ ||  
 6.11.11  etāṃś cānyāṃś ca janayed rogānasyāmitāśinaḥ  |
       
       grahaṇī dūṣitā jantoḥ sāmā rogānnihanti vā ||  
 6.11.12  yasyākrānte hi kāyāgnau śleṣmaṇā madhurāśinaḥ |
       
       na pacyate ' nnaṃ kālena sa mandāgniriti smṛtaḥ ||  
 6.11.13  agnau mande kaphenāsya śīghraṃ bhuktaṃ na pacyate |
       
       sa bhūyo mṛdutāṃ yāti gurubhojanadūṣitaḥ ||  
 6.11.14  evaṃ rūpaś ca vṛddhaś ca kaphe
      tasya praśāmyati |
       
       evaṃ sa viṣamo nāma grahaṇīdoṣa ucyate ||  
 6.11.15  agnissomakṣayādyasya bhṛśaṃ dehe prakupyati |
       
       bhuktaṃ bhuktaṃ jarayate na ca varṇabalāya ca ||  
 6.11.16  bhukte bhukte kṣudhāpyasya jāyate na ca puṣyati |
       
       atyagniriti taṃ vidyāt sa ca duḥkhatamaḥ smṛtaḥ ||  
 6.11.17  ity eṣa rogastrividhaḥ grahaṇīsaṃśrito mayā |
       
       proktas tasya cikitsāṃ tu vistareṇa nibodha me ||  
 6.11.18  dhānvantaraṃ pibetsarpiḥ prājāpatyamathāpi vā |
       
       tato ' smai vamanaṃ dadyāt tataś cordhvaṃ virecanam ||  
 6.11.19  pippalīvardhamānaṃ vā pibetkṣārāgadānapi |
       
       takraṃ māsaṃ pibec cāpi gaṇḍīrāriṣṭam eva vā ||  
 6.11.20  dādhikaṃ ca pibetsarpistailaṃ śairīṣam eva vā |
       
       mahadyatpañcagavyaṃ vā  |  |  |  |  |  |  ||   |  |  |  |  |  |  |  |  |  |  |  |  || dvādaśo ' dhyāyaḥ ||   |  |  |  |  |  |  |  |  |  |  |  | 
  |  |  |  |  |  |  |  |  |  |  |  | 
 
 
 6.12.1 tālapatrīkaṣāyaṃ  tu mūtrāghāteṣu dāpayet |
       
       bhojanaṃ krauñcamāṃsena mūtrāghāteṣu  śasyate ||  
 6.12.2  piṣṭvā tu tasya caivāsthi kṣīreṇa saha pāyayet |
       
       mūtrakṛcchrāṇi śamayed aśmarīṃ ca bhinatty api ||  
 6.12.3  ebhir yadi prayogais tu śarkarā nopaśāmyati |
       
       tāmuddharecchalyahartā dṛṣṭakarmā bahuśrutaḥ ||  
 6.12.4  pratīghātādindriyasya yasya kṛcchraṃ pravartate |
       
       anusannaṃ ca śūlaṃ ca śṛṇu tasya cikitsitam ||  
 6.12.5  balātailena svabhyaktamuṣṇāmbupariṣecitam |
       
       āsthāpayetpācanena mustādyena tu vastinā ||  
 6.12.6 pratyāgate nirūhe taṃ bhojayet siddhamodanam |
       
       tanunā mudgayūṣeṇa jāṅgalena rasena vā ||  
 6.12.7  tatas tu śuddhāmbarayā nāryā snātānuliptayā |
       
       iṣṭayā saṃviśetsārdhaṃ kalyāṇaguṇayuktayā ||  
 6.12.8  viśuddhe retaso mārge mārutaḥ praguṇī bhavet |
       
 svaṃ sthānaṃ mārute prāpte kṛcchraṃ tasya nivartate ||  
 6.12.9  aṣṭānāṃ mūtrakṛcchrāṇāmetaduktaṃ cikitsitam |
       
       rūpāṇi caiva sarveṣāṃ śiṣyāṇāmarthasiddhaye || ity āha bhagavān ātreyaḥ |
       
       iti bhele dvādaśo ' dhyāyaḥ || || trayodaśo ' dhyāyaḥ || athāta
      udaracikitsāṃ vyākhyāsyāma iti ha smāha bhagavān ātreyaḥ |
       
 
 
 
 6.13.1  bhārābhihatadehasya kaṭutiktopasevinaḥ |
       
       vāyussarvaśarīrastho duṣṭo vātahatāḥ sirāḥ ||  
 6.13.2  gatvā hi pūrayetkoṣṭhaṃ  tathādhmānaṃ karoti ca |
       
       dṛtivac ca samunnaddhamudaraṃ syāt samantataḥ ||  
 6.13.3 kṛṣṇarājivanaddhaṃ ca kṛṣṇaromācitaṃ tathā |
       
 etadvātodaraṃ vidyādetairliṅgaissamanvitam ||  
 6.13.4  uṣṇābhitapto yo janturvidāhīnyupasevate |
       
       vyāyāmoparataś caiva klānto yaścodakaṃ pibet ||  
 6.13.5  tasya dehe kapho duṣṭaḥ sirāḥ kaphavahā gataḥ |
       
       utsanno dūṣitaś cāpi koṣṭhamabhyantarāśritaḥ ||  
 6.13.6  sarvamādhmāpayetkoṣṭhaṃ vedanāṃ ca karoti saḥ |
       
       śuklarājivanaddhaṃ ca śuklaromācitaṃ tathā ||  
 6.13.7  tasya sīdanti gātrāṇi mukhasrāvaśca  jāyate |
       
       durgandhitāsyamālasyaṃ sakaphodarilakṣaṇam ||  
 6.13.8  samaśnataḥ sarvarasān mithyāhāravihāriṇaḥ |
       
 tasyānyārdhamivātyarthamudaraṃ  saṃprakāśate ||  
 6.13.9  nānārājivanaddhaṃ ca nānāromācitaṃ tathā |
       
       tathā nānāvedanāḍyamudaraṃ sānnipātikam ||  
 6.13.10  āmanantyudaraṃ nāryo garamātmodbhavaṃ yadā |
       
       karṇarodhakṛtaṃ cāpi śuklaṃ jihvāmalaṃ nakham ||  
 6.13.11  manuṣyamedoromāṇi strīṇāmārtavaśoṇitam |
       
       purīṣaṃ ca prayacchanti bhakta duṣṭodaraṃ bhavet ||  
 6.13.12  sarvavarṇasirānaddhaṃ nīlapītaprabhaṃ tathā |
       
 nṛṇāṃ dūṣyodaraṃ nāma jāyate sānnipātikam ||  
 6.13.13  tasyāṅgamardaḥ kāsaś ca śvāso hikkā ca jāyate |
       
       nidrā tandrā tathālasyaṃ dāhaś cāṅgagato bhavet ||  
 6.13.14  sadanaṃ sarvagātrāṇāṃ śoṣaṇaṃ pāṇḍuvarṇatā |
       
       viṣapīte ca yalliṅgaṃ tac ca tasyopajāyate ||  
 6.13.15  evaṃ dūṣyodaraṃ tvetairliṅgairmaraṇamṛcchati |
       
       abhuktvā yaḥ pibennityam udakaṃ prātarutthitaḥ ||  
 6.13.16  varṣāhemantakāleṣu pibedyaścodakaṃ bahu |
       
       tasyodare ' dhikā pīḍā cānyataḥ samprapadyate ||  
 6.13.17  sadanaṃ romaharṣaś ca śītāgnitvaṃ śirograhaḥ |
       
       tathā snigdhāvabhāsañ ca snigdharomācitaṃ ca yat ||  
 6.13.18  etairliṅgaissamastais tu nṛṇāṃ tadudakodaram |
       
       śaṅkunā snāyubhedena matsyānāṃ vātha kaṇṭakaiḥ ||  
 6.13.19  śakṛttṛṇāgrair vā bhuktairantraṃ yasya vibhidyate
      |
       
       tenānnapānaṃ chidreṇa sravettasyāntarodare ||  
 6.13.20  unnataṃ jāyate tasmād udaraṃ syāt samantataḥ |
       
 sirā++āyatā jāyate ca tvardhe jaṭharasannidhau  ||  
 6.13.21  saṃsrāviṇi ca jaṭhare lakṣaṇaṃ parikīrtitam |
       
       yaḥ plavellaṅghayed vāpi yaś ca vyāyacchate naraḥ ||  
 6.13.22 tenāsyāntrāṇi tudyante badhyante cāpy 
      athaikataḥ |
       
       tathā muñjaiś ca bālaiś ca bhuktairantraṃ niveṣṭyate ||  
 6.13.23  tena baddhaṃ gudaṃ nṝṇāṃ jāyate ' ntranipīḍanāt |
       
       utkṣiptakukṣir bhavati tathā saṃkṣiptamehanaḥ ||  
 6.13.24  śūnākṣaḥ śūnavṛṣaṇaḥ śūnahastas tathaiva ca |
       
       śūnapādagudaś caiva suptāṅgaś cāpi jāyate ||  
 6.13.25 natonnataḥ samaś cāpi naro baddhodarī bhavet |
       
       āmadhānyayavān yas tu naro bhuṅkte niṣevate ||  
 6.13.26  sakesaraṃ phalaṃ vāpi bhakṣayitvodakaṃ pibet |
       
       hastyaśvarathayānaṃ ca bhuktamātre  niṣevate ||  
 6.13.27 mahauṣadhaṃ samaricaṃ dvau kṣārau triphalā vacā |
       
       yavānī  kuñcikā hiṅgu tintriṇīkāmlavetasau  ||  
 6.13.28  dhānyājagandhe trāyantī dāḍimaṃ sayavāsakam  |
       
       kaṭukā kauṭajaṃ bījaṃ saindhavaṃ ca samān bhiṣak ||  
 6.13.29  trivṛtā saptalā dantī kampillaṃ nīlikā ' bhayā |
       
       suvarṇakṣīrī dviguṇaṃ sarvāṇy etāni cūrṇayet ||  
 6.13.30  āje gavye ' thavā mūtre saptāhaṃ paribhāvya tam |
       
       dviguṇaṃ śarkarāṃ cātra dāpayet tryaṅgulaṃ pibet ||  
 6.13.31  gomūtratriphalākṣārarasairmadyaiḥ  sukhāmbunā |
       
       suvarṇasamakaṃ cūrṇaṃ sarvarogārtibheṣajam ||  
 6.13.32  sarvodaraplīhaśoṣagulmahṛdroganāśnam |
       
       vātāṣṭhīlāmathānāhaṃ śvayathuṃ sarvagātrajam ||  
 6.13.33  halīmakāmilāpāṇḍupramehān  sajvarān jayet |
       
       jīvite saṃśayaṃ kṛtvā garalaṃ jaṭharī pibet ||  
 6.13.34  trapusorvārukaṃ vāpi mūlakaṃ vāpi daṃśayet |
       
       kruddhena kṛṣṇasarpeṇa jaṭharī tāni bhakṣayet ||  
 6.13.35 kukṣiṃ vipāṭya mānena chidramantrasya vīkṣya ca |
       
       tataḥ pipīlikādaṃśaṃ chidre tvantrsaya dāpayet ||  
 6.13.36  antracchidre saṃgṛhīte sīvyetkukṣiṃ tato bhiṣak |
       
       evaṃ chidrodaraṃ vaidyaḥ śalyakarturupācaret ||  
 6.13.37  tathā baddhagudaṃ caiva pāṭayecchalyaśāstravit |
       
       muñjān vālāṃstathoddhṛtya baddhaṃ sīvyettato bhiṣak ||  
 6.13.38 dakavanti hi sarvāṇi jaṭharāṇyakriyāvatām |
       
       vyathanaṃ teṣu kurvīta śalyakartuḥ prayogavit ||  
 6.13.39  vāme pārśve tvadhaḥ kukṣermuktvā ca
      caturaṅgulam  |
       
       nābhyāṃ vā praṇayecchastraṃ mātrāyuktaṃ cikitsakaḥ ||  
 6.13.40  visrāvayecca  jaṭharaṃ bhiṣagāmayapīḍitam  |
       
       mardayed udaraṃ cāsya veṣṭanena tu veṣṭayet ||  
 6.13.41  veṣṭitaṃ jaṭharaṃ cāsya nādhmāpayati mārutaḥ |
       
       pibedyavāgūṃ ca tato lavaṇasnehavarjitām ||  
 6.13.42  tataḥ paraṃ tu kṣīreṇa māsārdhaṃ samupācaret |
       
       tataḥ kṣīrayavāgūṃ ca, trīnmāsāṃs tu yavānbhiṣak ||  
 6.13.43  bhuñjītālavaṇaṃ tasmāt trīnmāsān laghu bhojanam |
       
       tataḥ salavaṇaṃ  bhojyamucyate tūdare ' pi ca ||  
 6.13.44  ke tūdarāṇāmicchanti lavaṇaṃ yogavāhataḥ  |
       
       kecit tu jaṭhare prāhuragnikarma cikitsakāḥ ||  
 6.13.45  ajātatoye jaṭhare pavanaśleṣmasambhave |
       
       plīhodaraṃ  hinastyagniḥ jayet tasmād viśeṣataḥ ||  
 6.13.46  nivṛttirvarṇitā, tatra salilodarakhedinaḥ |
       
       |.. |.. yāvatpeyā prakodaram(?) ||  
 6.13.47  maṇḍalaṃ nirmitaṃ yac ca śvayathuḥ sparśane mṛduḥ
      |
       
 ākoṭitamaśabdaṃ ca na ca rājisamākulam ||  
 6.13.48  ākramyamāṇaṃ  nābhyāntu mṛdureva hi sarpati
      |
       
 tataś ca salilodbhūtiṃ picchanaiś ca vinirdiśet |
       
       kriyāyatīś ca sarvāṇi sakriyāpiś ca dehinām(?) ||  
 6.13.49  bhallātakānāṃ pavanāhatānāṃ vṛntacyutānām iha cāṭhakaṃ
      syāt |
       
       tadiṣṭakācūrṇakaṇairvighṛṣya prakṣālayitvā visṛjet pravāte ||  
 6.13.50  śuṣkaṃ punastadvidalīkṛtaṃ ca vinikṣipedapsu caturguṇāsu
      |
       
       pādāvaśiṣṭaṃ paripūtaśītaṃ kṣīreṇa tulyena punaḥ paceta ||  
 6.13.51  tadardhayā śarkarayāvagāḍhaṃ lohābhayāvyoṣakacūrṇayuktam
      |
       
       etatsamaṃ śarkarapādayuktaṃ tataḥ khajenonmathitaṃ nidhāya ||  
 6.13.52  prasthadvayenāmalakīmadhūnāṃ śīte ' tha dhānyena
      punaḥ paceta |
       
       tatsaptarātrādupajātavīryaṃ sudhārasādapyadhikatvameti ||  
 6.13.53 prātarviśuddhīkṛtadehabhājāṃ mātrāṃ
       dadītātmaśarīrayogyām |
       
       na cānnapāne parihāryamasti na coṣṇavātādhvani maithune ca ||  
 6.13.54  janturnitāntaṃ narasiṃhavatsyād bhaven naraḥ
      kāñcanarāśisāraḥ |
       
       dantāś ca śīrṇāḥ punarudbhavanti keśāś ca śuklāḥ punareva  kṛṣṇāḥ ||  
 6.13.55  viśīrṇakarṇāṅgulināsiko  '
      pi kṛtāntadantāntagato ' pi kuṣṭhī |
       
       so ' pi krameṇāṅguligātraśākhastaruryathā rohati vārisiktaḥ || Bhṣ6.13.? |
       
       mahāmayūrāñjayati svareṇa balena nāgāṃsturagāñjavena |
       
       smṛmatibalamasatya(?)  |.. |.. |.. |.. |... || || caturdaśo ' dhyāyaḥ
      || |.. |.. |.. |.. |.. |.. |.. |.. |.. |.. |.. |.. |.. |.. |.. |..  
 
 
 6.14.1  vaṃśako naktamālaś ca mūrvā kaṭukarohiṇī |
       
       tarkārī pragrahaś caiva pīlūni niculāni ca ||  
 6.14.2  asanaḥ sptaparṇaś ca triphalā maricāni ca |
       
       etāni samabhāgāni kaṣāyam upapādayet ||  
 6.14.3  etānyeva ca cūrṇāni mākṣikeṇa piben naraḥ |
       
       anenaiva kaṣāyeṇa bhojayet siddhamodanam ||  
 6.14.4  picumandasya mūlāni citrako hastipippalī |
       
       tvakpatraphalamūlāni karañjātsarṣapās tathā ||  
 6.14.5  tulyāny etāni sarvāṇi valmīkasya ca mṛttikā |
       
       gavāṃ mūtreṇa piṣṭāni ślakṣṇānyudvartanaṃ varam ||  
 6.14.6  rāsnā vacā hy arkamūlaṃ hiṃsrā dantī tathaiva ca |
       
       śatapuṣpā ca kuṣṭhaṃ ca dve haridre punarnavā ||  
 6.14.7  aśvamūtre tvapāmārgaḥ  śārivā  naktamālikā |
       
       valmīkamṛttikā yuktametair udvartanaṃ varam ||  
 6.14.8  karajassuraso bilvaṃ devadāru vacārjunaḥ |
       
       tarkārī meṣaśṛṅgī ca śobhāñjanaka āraṇī  ||  
 6.14.9  ubhe bṛhatyau śyonākaḥ śbadaṃṣṭrā khadirāsanau |
       
 jale siddhairimaisttulyaiḥ  kaṣāyapariṣecanam ||  
 6.14.10  etair eva uṣadhaistulyaiḥ kṣīrapiṣṭaṃ pralepayet |
       
       anena vidhinā śīghramūrustambhaḥ praśāmyati ||  
 6.14.11  dve pañcamūlyau triphalā citrako devadāru ca |
       
       ekāṣṭhīlā tvapāmārgaḥ śreyasī vāyasī sudhā ||  
 6.14.12  kālā bhārṅgī pṛthakparṇī suvahā madayantikā |
       
       kāśmarī ca viśalyā ca hiṃsrā hemavidārikā ||  
 6.14.13  cirabilvo hy aśokaś ca balā cāṃśumatī tathā |
       
 vayasthā pīlaparṇī ca pāṭhā caiva śatāvarī ||  
 6.14.14  eṣāṃ paṃcapalān bhāgān jaladroṇeṣu saptasu |
       
       aṣṭabhāgāvaśeṣaṃ ca pacettailāḍhakaṃ śanaiḥ ||  
 6.14.15  kuṣṭhaṃ ca śatapuṣpā ca citrakastryūṣaṇaṃ tathā |
       
       devadārvagaru śreṣṭhaṃ viḍaṅgaṃ mustam eva ca ||  
 6.14.16  aśvagandhā ca pāṭhā ca mūrvā śyonāka eva ca |
       
       pippalyaḥ śṛṅgaberaṃ ca dantī hiṅgvamlavetasau ||  
 6.14.17  garbheṇānena vaidyas tu kaṣāyeṇa susādhayet |
       
       siddhaṃ pūtaṃ ca śītaṃ ca kṣaudrājyenānusaṃsṛjet ||  
 6.14.18  tadasya dadyāt pānārthaṃ tathaivābhyajjanādiṣu |
       
       ūrustambhaścirotpannastailenaitena śāmyati ||  
 6.14.19  ślīpadānyāṭhyavātaṃ  ca khuḍavātāṃś ca
      nāśayet |
       
       pippalīvardhamānaṃ vā mākṣikeṇa  jalena vā ||  
 6.14.20  ūrustambhe praśaṃsanti gaṇḍīrāriṣṭam eva vā |
       
       kṣārāḥ kṣārāgadāś caiva nirūhāś ca pṛthagvidhāḥ ||  
 6.14.21  harītakyāḥ prayogo vā hyūrustambhe praśasyate |
       
 vilekhyamāno hi yataḥ kṣīṇamāṃsabalo bhavet ||  
 6.14.22  śarīrarakṣaṇārthāya bhojayed bṛṃhayed api |
       
       bhuñjīta ṣaṣṭikān jīrṇān purāṇāṃś caiva śālikān ||  
 6.14.23  jāṅgalāni ca māṃsāni seveta mṛgapakṣiṇām |
       
       ūrustambhaparīto yo yadā vātādhiko bhavet ||  
 6.14.24  samyak proktam idaṃ sarvamūrustambhacikitsitam || ity 
      āha bhagavān ātreyaḥ |
       
       iti bhele caturdaśo ' dhyāyaḥ || || pañcadaśo ' dhyāyaḥ |
       
       |
       
       athāto visarpavātaśoṇitaṃ vyākhyāsyāma iti ha smāha bhagavān ātreyaḥ |
       
 
 
 
 6.15.1  vātātpittātkaphāccaiva sannipātād  dvayād api |
       
       visarpāḥ pañca nirdiṣṭās teṣāṃ vakṣyāmi lakṣaṇam ||  
 6.15.2  kaṣāyakaṭurūkṣāṃś ca yo nityam upasevate |
       
       tasya vāyuḥ prakupitaḥ tvagraktaṃ māṃsam eva ca ||  
 6.15.3  sirāś ca samadhiṣṭhāya visarpaṃ janayed balī  |
       
       pipīlikāṃ visarpantīṃ manyate tu, ghṛte ' pi ca (?) ||  
 6.15.4  jṛmbhikā tāluśoṣaś ca pārśvaśūlagrahajvarāḥ |
       
       ghoraś cāruṇavarṇābhaḥ śvayathuḥ kṛṣṇa eva ca ||  
 6.15.5  ity eṣa vātavīsarpaḥ tasya karmavidhiṃ śṛṇu |
       
       tasya nirvāpaṇaṃ kuryāt kṣīreṇa pariṣecanam ||  
 6.15.6  pītvā ca tailvakaṃ sarpirharītakyā virecanam |
       
       avidāhīni cānnāni bhojanārhtaṃ pradāpayet ||  
 6.15.7  kṣīraṃ ca yavacūrṇaṃ ca ghṛtaṃ caivātra sādhayet |
       
       yaṣṭīmadhukasaṃyuktametadālepanaṃ varam ||  
 6.15.8  gavāṃ mūtraṃ ca kṣīraṃ ca gośakṛdrasa eva vā |
       
       pañcamūlī ca tatsiddhaṃ jalaṃ seke praśasyate ||  
 6.15.9  rāsnāṃ ca madhukaṃ caiva peṣayed dadhimastunā |
       
       pradeho vātavīsarpe  ghṛtāktasya praśasyate ||  
 6.15.10  śṛṅgāṇi kṣīrivṛkṣāṇāṃ madhukaṃ nīlamutpalam |
       
       kṣīrasiddham idaṃ koṣṇaṃ vātavīsarpanāśanam ||  
 6.15.11  etair eva uṣadhaissarvaiḥ kṣīrapiṣṭaiḥ pralepayet |
       
       sukhoṣṇair vātavīsarpe  tathā  sampadyate sukhī ||  
 6.15.12  atha vā dadhimaṇḍena tailakṣīraghṛtena vā |
       
       secayanti sukhoṣṇena visarpe vātasambhave ||  
 6.15.13  kaṭvamlalavaṇakṣāratīkṣṇaṃ hyuṣṇāni cāśnataḥ |
       
       tasya pittaṃ prakupitaṃ śirāmāṃsatvagāśritam ||  
 6.15.14  raktena saha saṃsṛṣṭaṃ śarīre dehaveṣṭitam |
       
       jvalayitvā jvaraṃ pūrvaṃ jvalitāgniśikhopamam ||  
 6.15.15  visarpaṃ janayet tīvraṃ dāruṇaṃ pittasambhavam |
       
       sphoṭāstasyopajāyante vahnineva samīritāḥ ||  
 6.15.16  yatra yatra ca jāyante sphoṭās tatra vilīyate |
       
       hāridraṃ haritaṃ kṛṣṇaṃ koṣaṃ muñcatyabhīkṣṇaśaḥ ||  
 6.15.17  eṣo ' gnikalpo vīsarpaḥ paittiko dehanāśanaḥ |
       
       cikitsāṃ tatra kurvīta pratyākhyāya cikitsakaḥ ||  
 6.15.18  virecanaṃ snehayuktaṃ pāyayet taṃ cikitsakaḥ |
       
       pariṣekāṃś ca kurvīta kṣīrairikṣurasena vā ||  
 6.15.19  abhīkṣṇaṃ secayeccaiva himakalpena vāriṇā |
       
       kṣīrivṛkṣakaṣāyair vā kaṣāyairmadhukasya vā ||  
 6.15.20  pradehaṃ  tvasya kurvīta  śatadhaitena
      sarpiṣā |
       
       madhukotpalakalkais tu kṣīrapiṣṭaiḥ pralepayet ||  
 6.15.21  mañjiṣṭhā padmakaṃ padmaṃ candanaṃ nīlamutpalam |
       
       madhūkaṃ madhukaṃ drākṣā lāmajjakakaserukau ||  
 6.15.22  mṛṇālāni vidārī ca samudrāntā śatāvarī |
       
       sahasravīryā  naladaṃ balā dantī madhūlikā  ||  
 6.15.23  etāni samabhāgāni jaladroṇe vibhāvayet |
       
       etair eva kaṣāyaiś ca piṣṭaiś caiva vipācayet ||  
 6.15.24  ghṛtaṃ tasya hito ' bhyaṅgaḥ visarpe pittasambhave
      |
       
       nyagrodhodumbarāśvatthaplakṣavetasajās tathā ||  
 6.15.25  kalkāḥ pañca praśasyante kṣīrapiṣṭāḥ pralepane |
       
       śleṣmalānyannapānāni śleṣmalo yo niṣevate ||  
 6.15.26  tasya śleṣmā prakupito rakte tiṣṭhati dehinaḥ |
       
       tato ' sya śleṣmavīsarpo jāyate mandavedanaḥ ||  
 6.15.27 sphoṭāś ca tasya jāyante śvayathuḥ pāṇḍureva ca |
       
       tasya tandrā ca nidrā ca jvaraḥ kāsaḥ śirograhaḥ ||  
 6.15.28  cirāc ca pākaṃ vrajati visarpaḥ śleṣmasambhavaḥ |
       
       vamanaṃ recanaṃ caiva kuryāt tasya yathābalam ||  
 6.15.29  tailvakaṃ vā pibetsarpiḥ purāṇaṃ ghṛtam eva vā |
       
       sarjāśvakarṇau sustā ca sallakī somavalkalaḥ  ||  
 6.15.30  dvau karañjau kapitthatvak śirīṣośīrasāribāḥ |
       
       kṣīrivṛkṣapravālāni kuṭajatvagdhanajjayaḥ ||  
 6.15.31  dhavaḥ palāśaḥ syonākaḥ khadiro vetasāsanau |
       
       kaṣāyaṃ sādhayed etaṃ sukhoṣṇena ca secayet ||  
 6.15.32  ajākṣīreṇa piṣṭais tu kalkairetaiḥ pralepayet |
       
       tailaprasthaṃ pacedebhiḥ kaṣāyairatha peṣitaiḥ ||  
 6.15.33  abhyañjanena vīsarpaḥ  ślaiṣmikastena śāmyati |
       
       gomāṃsakhaṇḍair uṣṇaiś ca visarpam upanāhayet ||  
 6.15.34  majjabhir jāṅgalānāṃ ca tadabhyaṅgaṃ prakalpayet |
       
       māṃsopanāhaṃ kurvīta ślaiṣmike vātike ' pi vā ||  
 6.15.35  jāṅgalairgavyamāyūraiḥ kukkuṭaiśchāgalair api |
       
 yadā prakupitā  doṣās trayas tvaṅmāṃsamāśritāḥ ||  
 6.15.36  raktena saha saṃsṛṣṭāḥ śarīroddeśaceṣṭitāḥ |
       
       saṃśyāmaṃ  maṇḍalaṃ tatra jāyate kṛṣṇam eva ca ||  
 6.15.37  atha lohitaparyantaṃ visarpati savedanam |
       
       jvarastṛṣṇā ca dāhaś ca chardirmūrchā bhramas tathā ||  
 6.15.38  yadyac ca spṛśyate tena tatroṣmā na nivartate |
       
       dagdhe ca śoṇite gātraṃ śuṣkālābunibhaṃ bhavet ||  
 6.15.39  |.. |.. |.. |.. ||| yāṃ tatra kārayet |
       
       sukumāraṃ balātailaṃ tailaṃ śairīṣam eva vā |
       
       dhānvantaraṃ cāpi ghṛtaṃ pāyayed vātaśoṇite  ||  
 6.15.40  pippalīvardhamānaṃ vā takrāsavamathāpi vā |
       
       khādiraṃ vā niṣeveta vātaśoṇitapīḍitaḥ ||  
 6.15.41  nityam āsthāpayeccainaṃ mustādyena tu vastinā |
       
       pāyaye---ravastibhyām(?) athavā mādhutailikaiḥ ||  
 6.15.42  yac cikitsitam ākhyātaṃ visarpe vātasambhave |
       
       tadvātaśoṇite sarvaṃ kartavyaṃ śoṇitottare ||  
 6.15.43  yadi śoṇitamākrāntaṃ  gambhīre vātaśoṇite |
       
 vātavattaccikitseta snehapānānuvāsanaiḥ ||  
 6.15.44  mayūrakauñcalāvānāṃ vasā majjā ca lāmataḥ |
       
       pāne ' bhyaṅge ca vastau ca balātailaṃ praśasyate ||  
 6.15.45  akriyābhiḥ kriyābhir vā pakvaṃ yadvātaśoṇitam |
       
       pāṭanaṃ tatra kurvīta suvikalpya prayogavit || ity āha bhagavān ātreyaḥ
      |
       
       iti bhele pañcadaśo ' dhyāyaḥ || || ṣoḍaśo ' dhyāyaḥ || athāto ' rśasāṃ
      cikitsitaṃ vyākhyāsyāma iti ha smāha bhagavān ātreyaḥ |
       
 
 
 
 6.16.1  vātātpittātkaphāccaiva  sannipātāttathaiva ca |
       
       sahajāni ca raktāc ca ṣoḍārśāṃsyatha dehinām ||  
 6.16.2  teṣāṃ nidānaṃ vakṣyāmi cikitsāṃ cānupūrvaśaḥ |
       
       adṛśyānāṃ ca yatproktaṃ dṛśyānāṃ ca yathākramam ||  
 6.16.3  vidāhigururūkṣāṇāmānūpaudakasevanāt |
       
       dadhidugdhaguḍādīnāṃ piśitānāṃ ca bhojinām ||  
 6.16.4  yavānāmudakānāṃ ca duṣṭānāmavacāraṇāt |
       
       nity ājīrṇabhujāṃ cāpi vegānāṃ ca vidhāraṇāt ||  
 6.16.5  pravāhaṇāccatimātraṃ maithunasyātisevanāt |
       
       duṣṭapānaprasaṅgāc ca kaṭhināt pṛṣṭhapīḍanāt ||  
 6.16.6  nirūhasyātiyogāc ca vastīnāṃ vibhramād api |
       
       snehapānāc ca vibhrāntānmadyadoṣācchramātkṣayāt  ||  
 6.16.7  ebhiḥ prakupitā doṣā vātapittakaphāstrayaḥ |
       
       ekaśassarvaśo vātha dvandvaśaḥ śoṇitena vā ||  
 6.16.8  gudābhiṣyandamevāśu karvanti gudamāśritāḥ |
       
       kīlās tatra prahohanti sūkṣmasarṣapasannibhāḥ ||  
 6.16.9  yavamudgādiniṣpāvakarkandhubadaropamāḥ |
       
       śarīrāṅguṣṭhamātrā vā tāmrā gostanasannibhāḥ ||  
 6.16.10  nirūḍhāste gude kīlāḥ stambhayanti gudaṃ bhṛśam |
       
       srotasāṃ gudamānahya  mūlaṃ badhnanti vāpy atha ||  
 6.16.11  nirodhātsrotasāṃ teṣāmūrdhvaṃ doṣāssamutthitāḥ |
       
       ekaikaṃ dūṣayitvā tu rogān  kurvanti cāśayān || 6.1 
 6.12.  purīṣabhedo  vaivarṇyaṃ śūlaṃ nirvāhikā  tathā
      |
       
       avadārastṛṣā dāho gudapṛṣṭhe medo jvaraḥ ||  
 6.16.13  aruciś cāvipākaś ca gātrakṣayabalakṣayau |
       
       paṇḍutvaṃ parvabhedaś ca śvayathuś cākṣikūṭayoḥ ||  
 6.16.14  glānirmaithunahāniś ca gudabhraṃśo gudagrahaḥ |
       
       arśasāṃ rūpasādṛśyaṃ pṛthaktvaṃ teṣu vakṣyate ||  
 6.16.15  kṛṣṇaṃ purīṣaṃ bhavati rūkṣaṃ kiṃcitsaphenilam |
       
       nityaṃ gāḍhapurīṣaś ca bhinnavarcāḥ punaḥ punaḥ ||  
 6.16.16  ūrupṛṣṭakaṭigrāho nity ānaddhasudurbalaḥ |
       
       jāyate parvabhedaś ca karṇaśūlastṛṣā bhramaḥ ||  
 6.16.17  arśo yakṛddhi pavano  jaṭharaṃ vāpi
      vardhayet |
       
       śūlāś cāsyopajāyanta ādhmānaṃ ca punaḥ punaḥ ||  
 6.16.18  grahaṇī dūṣitā cāsya vaivarṇyaṃ copajāyate |
       
       hṛtpārśvakoṣṭhaśūlāś ca durnāmnyanilasambhave ||  
 6.16.19  sajvaraṃ piṭakaṃ tṛṣṇā tīkṣṇavegaṃ saśoṇitam |
       
       uṣṇaṃ dravaṃ sadāhaṃ ca pittārśassūpaveśyate ||  
 6.16.20  pāṇḍuvarṇaś ca bhavati pītābhāsaś ca lakṣyate |
       
       dahyate ca gudo ' tyarthaḥ gudapākaś ca jāyate ||  
 6.16.21  śleṣmajeṣv api cārśassu picchilaṃ śuklasaṃplavam |
       
       purīṣaṃ sakaphaṃ yāti stokaṃ stokaṃ savedanam ||  
 6.16.22  upaviṣṭaściraṃ cāste niḥsvanaṃ copaveśyate |
       
 śūyate meḍhravṛṣaṇaṃ vastiś ca guda eva ca ||  
 6.16.23  aruciś cāvipākaś ca na ca pakvaṃ viricyate |
       
       śvayathuś ca viśatyenaṃ viśeṣeṇākṣikūṭayoḥ ||  
 6.16.24  etacchaleṣmasamutthānāmarśasāṃ rūpamucyate |
       
       sannipātasamutthānaṃ jānīyāt sarvalakṣaṇaiḥ ||  
 6.16.25  saṅghātaraktaṃ visraṃ vā bhinnaṃ vā pittamiśritam
      |
       
       cireṇa ca pravāho ' sya prasaktaṃ vā kadācana ||  
 6.16.26  abhiṣyaṇṇāni muñcanti raktārśāṃsyatha śoṇitam |
       
       vahanti dhārayā raktaṃ yathā viddhā sirā sthitā ||  
 6.16.27  rajasvaleva  yuvatī raktaṃ muñcantyabhīkṣṇaśaḥ |
       
       atīvamuḥ draṃ surāṃ(?) dantīṃ kakubhaṃ samayūrakam ||  
 6.16.28  gavāṃ ca mahiṣīṇāṃ ca mūtrāṇyatha samācaret |
       
       bhasmīkṛtya tu taṃ kṣāraṃ yuktyā madyena pāyayet ||  
 6.16.29  śleṣmārśāṃsi praśamayec chavayathuṃ pāṇḍutām api |
       
       arśasāṃ vātikānāṃ tu yaduktaṃ vai cikitsitam ||  
 6.16.30  tad eva ślaiṣmikāṇāṃ tu snehavarjaṃ samācaret |
       
       raktajeṣv api cārśassu kṣīramājaṃ praśasyate ||  
 6.16.31  ṛtuṃ vāpy ayanaṃ vāpi pibenmāsamathāpi vā |
       
       balābilvaśalāṭūni triphalā hastipippalī ||  
 6.16.32 karañjamadhupālāśamadhukotpalatindukaiḥ |
       
       kalkairakṣasamairetairghṛtaprasthaṃ vipācayet ||  
 6.16.33  ajākṣīre daśaguṇe tatsiddhaṃ mātrayā pibet |
       
       etadraktasamutthāni pittajāni hi yāni ca ||  
 6.16.34  arśāsi nāśayatyāśu chinnābhrāṇīva mārutaḥ |
       
       lodhraṃ dāruharidrā ca majjā baibhītakī tathā ||  
 6.16.35  taṇḍulodakapītāni madhunārśovināśanam |
       
       lākṣā haridrā mañjiṣṭhā madhukaṃ nīlamutpalam ||  
 6.16.36  ajākṣīreṇa pītāni raktajānāṃ vināśanam |
       
       śirīṣapuṣpaṃ puṣpaṃ ca kauṭajaṃ kakubhasya ca ||  
 6.16.37  dārvī haridrā lodhraṃ ca dhātakī kaṭphalaṃ vṛṣaḥ |
       
       eteṣāṃ pāyayetkalkānyuktitastaṇḍulāmbunā  ||  
 6.16.38  madhuyuktaḥ  praśamayed arśo vai
      raktapittajam  |
       
       madhukaṃ badaraṃ drākṣā mūlaṃ ca kuśakāśayoḥ ||  
 6.16.39  taṇḍulodakapītāni madhunārśovināśanam |
       
       nyagrodhodumbarāśvatthabadarīplakṣavetasāt  ||  
 6.16.40  pṛthak pravālānyārdrāṇi dvipalīnāni  saṃharet |
       
       avākpuṣpyāḥ palānyaṣṭavaṣṭau dārvyās tathaiva ca ||  
 6.16.41  śāliparṇīpṛśniparṇyoḥ pale dve dve samāvapet |
       
       dve rālaśākasya pale sarvametatsamāvapet ||  
 6.16.42  dvidroṇe salile sādhyamaṣṭabhāgāvaśeṣitam |
       
       ghṛtasya cāḍhakaḥ  sādhyaḥ sakaṣāyaḥ sukhāmbunā ||  
 6.16.43 cāṅgeryāmlikayā jātaḥ svarasaḥ snehasammitaḥ |
       
       devadārvabhayā mustā citrako bilvapeśikā ||  
 6.16.44  kaṭphalaṃ śṛṅgaberaṃ ca pippalī candanaṃ tathā |
       
       sauvīramañjanaṃ mūlaṃ pippalyāstiktarohiṇī ||  
 6.16.45 guḍapriyaṅgupuṣpaṃ ca śālmalīpicchasāhvayā 
      |
       
       vatsakasya ca bījāni tathaivātiviṣā vacā ||  
 6.16.46  etānakṣasamān bhāgān pṛthagdatvā vipācayet |
       
       etatsiddhaṃ ghṛtaṃ yuktyā raktārśo vai vināśayet ||  
 6.16.47  pittagulmamatīsāraṃ śūlaṃ jvaramarocakam |
       
       strīṇāmasṛgdaraṃ ghoraṃ raktapittaṃ pravāhikām ||  
 6.16.48  pāṇḍurogaṃ viṣaṃ kāsaṃ kṛmīṃścaivāpakarṣati |
       
       nāśanaṃ śleṣmajātānāṃ kāyāgnerdīpanaṃ param ||  
 6.16.49  garbhādhānaṃ ca vandhyānāṃ śoṣiṇāṃ cāmṛtopamam |
       
 cāṅgerīghṛtam ity etat khyātam arśovināśanam ||  
 6.16.50  balavarṇakaraṃ caiva raktagulmaharaṃ tathā |
       
       pittajeṣv api cārśassu hitaṃ tadraktajeṣv api ||  
 6.16.51  sannipātasamuttheṣu sarveṣveva ca pūjitam |
       
       arśasāṃ sahajānāntu yathāprakṛti cācaret ||  
 6.16.52  cikitsitaṃ svayaṃ buddhyā sampradhārya yathābalam |
       
       tripalaṃ śṛṅgaberasya caturthaṃ maricasya ca ||  
 6.16.53  pippalī kuḍavārdhaṃ ca cavyasya palam eva ca |
       
       tālīsapatrasya palaṃ palārdhaṃ kesarasya ca ||  
 6.16.54  dve pale pippalīmūlaṃ citrakasya palaṃ tathā |
       
       tathā tvakpatrayoḥ karṣau sūkṣmailākarṣam eva ca ||  
 6.16.55  triṃśadguḍapale śuddhe cūrṇāny etāni sādhayet |
       
       tato ' kṣamātrā vaṭikāḥ prāṇadā iti viśrutāḥ ||  
 6.16.56  tālīsapatravaṭakās ta eva parikīrtitāḥ |
       
       pūrvaṃ bhaktasya paścādvā bhakṣayet tu yathābalam ||  
 6.16.57  madyair māṃsarasair yūṣaiḥ kṣīraiś cāpy upabhojayet |
       
       etena hanti kaphajānyarśāṃsi sahajāni ca ||  
 6.16.58  vātapittasamutthāni raktajānītarāṇi ca |
       
       madātyaye mūtrakṛcchre pramehe hṛdayagrahe ||  
 6.16.59 viṣajvare pārśvaśūle kṣate kṣīṇe virecite |
       
       mandāgniviṣamāgnīnāṃ tathaiva kṛmikoṣṭhinām ||  
 6.16.60  śūlagulmaparītānāṃ chardyatīsāriṇām api |
       
       hṛdrogiṇāṃ kāmalināṃ śoṣiṇām ūrdhvavātinām ||  
 6.16.61  kāsaśvāsaparītānāṃ sevyāś ca vaṭakāḥ śubhāḥ |
       
       bhūyiṣṭhaṃ sahajānīha kṣapayanti śarīriṇam ||  
 6.16.62 tasmāc choṣopacāreṇa kuryāt tasya cikitsitam |
       
       rogānīkasya sarvasya paramarśaḥ sukīrtitam ||  
 6.16.63  tasmād arśo vistareṇa cikitset tu cikitsakaḥ |
       
       śastreṇa chedanaṃ teṣāṃ kṣāreṇa dahanaṃ tathā ||  
 6.16.64  śalyakartā prayuñjīta dṛṣṭakarmā cikitsitam |
       
       āyurvedavidā yat tu prayoktavyaṃ cikitsitam ||  
 6.16.65  ālepanābhyaṅgavidhiṃ svedakarma ca tacchṛṇu |
       
       abhyajya nābhiṃ kukṣiṃ ca vastimuṣkau gudaṃ tathā ||  
 6.16.66  amlaiḥ kṣīraiś ca mūtraiś ca sukhoṣṇaiḥ pariṣecayet |
       
       taruṇairmūlakaiḥ svinnais tathā gṛjjanakair api ||  
 6.16.67  sukhoṣṇaiḥ svedayed yuktyā piṇyākairgomayena vā |
       
 rāṭhameraṇḍamūlaṃ ca madhūkaṃ devadāru ca ||  
 6.16.68  yavacūrṇanayuktāni kṣīreṇāloḍya pāyayet |
       
       tenopanāhaṃ kurvīta svedayec ca punaḥ punaḥ ||  
 6.16.69 arśāṃsi śamamāyānti vedanā ca nivartate |
       
 vṛṣārkanaktamālānāṃ kāśmaryādaṇḍayos tathā ||  
 6.16.70 patrakvāthaiḥ  svedayet tu tatra
      caivopaveśayet |
       
 mahānimbaṃ śṛṅgaberaṃ kuṣṭhaṃ kāsīsam eva ca ||  
 6.16.71  saindhavaṃ citrakaṃ dantīṃ karavīraṃ  śilākaṇām |
       
       pūtikaṃ varuṇādvalkaṃ vidārīṃ lāṅgalāhvayām ||  
 6.16.72 viḍaṅgaṃ hemadugdhāṃ ca haritālaṃ ca peṣayet |
       
       garbheṇānena vipacet tailaṃ mūtracaturguṇe ||  
 6.16.73  snuhyarkakṣīrayoś cātra kuḍavaḥ kuḍavo bhavet |
       
       etadālepanaṃ yuktamarśasāṃ śamanaṃ param ||  
 6.16.74 kṣārakarmakaraṃ hyetanna ca dūṣayate gudam |
       
       kulīraśṛṅgī  hastyasthi balā lāṅgalikī tathā ||  
 6.16.75 hiṅgu kuṣṭhaṃ ca tutthaṃ ca bilvaṃ bhallātakāni ca
      |
       
       arśasāṃ lepanaṃ tena saptarātraṃ punaḥ punaḥ ||  
 6.16.76  śirīṣabījaṃ dvau kṣārau laṅgalī  saindhavaṃ tathā
      |
       
 snuhīkṣīreṇa piṣṭāni gavāṃ pittena bhāvayet ||  
 6.16.77  arṇāṃsi lepayet tena saptarātraṃ punaḥ punaḥ |
       
       etena liptānyarśāṃsi vinaśyanti na saṃśayaḥ ||  
 6.16.78  śigru |.. |.. |.. |.. |.. |.. |.. |
       
       sarvamekatra saṃhṛtya snuhīkṣīreṇa peṣayet ||  
 6.16.79  karavīro ' navadyaś ca mālatī svarṇayūthikā |
       
 prakṣālanakaṣāyo ' yamarśasāṃ hita ucyate ||  
 6.16.80  sakṣaudraṃ navanītaṃ tu pralepo vraṇaropaṇaḥ |
       
       dahyate saptarātreṇa puṃstvaṃ ca na vinaśyati ||  
 6.16.81  saurmikābidadaṃ |.. |.. |.. |.. |.. |.. |
       
       |.. |.. rśātrikaṭukaṃ snuhīkṣīreṇa peṣayet ||  
 6.16.82  etadālepanaṃ śreṣṭhaṃ durnāmānaṃ vināśayet |
       
       svarṇakṣīrī tu |.. |.. |.. tsakam ||  
 6.16.83  kukkuṭsya purīṣaṃ ca snuhīkṣīreṇa peṣayet |
       
       etadālepanaṃ śreṣṭhamarśasāṃ kṣārasammitam ||  
 6.16.84 dahyante ' rśāṃsi saptāhāt puṃstvaṃ ca na
      vinaśyati |
       
       yavāssiddhārthakāś caiva bhallātakamatho vasā ||  
 6.16.85  dhūpanaṃ candanaṃ kuṣṭhaṃ śiṃsapāsāra eva ca |
       
 gavāṃ śakṛc ca vārāhaṃ patre vāriṣṭaśigruje ||  
 6.16.86  ghṛtamiśraṃ praśaṃsanti śreṣṭhaṃ dhūpanamarśasām |
       
       raktapittasamuttheṣu praśastāḥ kṣīravastayaḥ ||  
 6.16.87 tīkṣṇāḥ kaphasamuttheṣu vātikeṣv anuvāsanam |
       
 sannipātādasādhyāni cirotthānīha yāni tu |
       
 raktajāssahajā yāpyāḥ sādhyā anye trayo ' pi te || ity āha bhagavān
      ātreyaḥ |
       
       iti bhele ṣoḍaśo ' dhyāyaḥ || || saptadaśo ' dhyāyaḥ || athātaḥ
      śvayathucikitsitaṃ vyākhyāsyāma iti ha smāha bhagavān ātreyaḥ |
       
 
 
 
 6.17.1  yaḥ kṣīṇamāṃso mandāgniḥ vyādhiyuktas sudurbalaḥ |
       
       gurūṇi sevate ' tyartham amlapittakarāṇi  ca ||  
 6.17.2  sadyo vānto virikto vā gurūṇyannāni sevate |
       
       upoṣitaś ca yo ' tyarthaṃ śākamūlaphalāśanaḥ ||  
 6.17.3  matsyān dadhi payo bhuṅkte divāsvapnaratiś ca yaḥ |
       
       apathyājīrṇabhojī ca naro vyāyāmasevitaḥ ||  
 6.17.4  yaś ca tiktakaṣāyāṇi kṣārāmlakaṭukāni ca |
       
       laghūni sevate ' tyarthaṃ rūkṣāṇi tu viśeṣataḥ ||  
 6.17.5  tasya vātaḥ prakupitaḥ śirā bāhyāḥ prapadyate |
       
       sa pittaṃ kopayatyāśu raktaṃ śleṣmāṇam eva ca ||  
 6.17.6  sirās tā  doṣasampūrṇāḥ saṃvisarpanti dāruṇāḥ
      |
       
       samupetyaikadeśe vā sarvagātreṣu vā punaḥ ||  
 6.17.7  evaṃ tacchvayathurnāma vyādhir bhavati dāruṇaḥ |
       
       doṣaiḥ pakvāśayasthais taiḥ so+ adhastāc chvayathur bhavet ||  
 6.17.8 pādapravṛttaḥ śvayathur narāṇāṃ nāśayaty asūn |
       
       yoṣitāṃ mukhasambhūta ubhayor api guhyajaḥ ||  
 6.17.9  bhūyiṣṭhamiha śophas tu doṣasaṅghātasaṃbhavaḥ |
       
       yas teṣāṃ tvadhiko hi syāt sa svarūpaṃ hi darśayet ||  
 6.17.10  śvayathurvātiko rūkṣaḥ kṛṣṇavarṇassavedanaḥ  |
       
       karoti pīḍito nimnamanimittaṃ ca naśyati ||  
 6.17.11 paittikaśvayathurnīlo lohitaḥ pīta eva vā |
       
       rujādāhaparītaś ca kṣiprapāko jvarānvitaḥ |
       
 
 6.17.12  śuklāvabhāso bahalaḥ  śvetapītaḥ sthiras tathā |
       
 ālambaś cāpy anāśaś ca bhṛśaṃ śophaḥ kaphātmakaḥ ||  
 6.17.13  vātapittakaphānāntu rūpaṃ syāt sānnipātike |
       
       asādhyaścopasargaś ca śvayathuḥ prasṛtaś ca yaḥ ||  
 6.17.14  nīlapītāruṇaṃ jyotirdṛśyate śvayathau yadi |
       
       kiñcitkṣaratyaslilaṃ tamasādhyaṃ vinirdiśet ||  
 6.17.15  śastradaṇḍaprahārābhyāṃ prāpātādasthibhaṅgataḥ |
       
       śvayathuḥ pañcamo dṛṣṭo bhūyiṣṭhaṃ sa tu raktajaḥ ||  
 6.17.16  abhighātāc ca jātānāṃ māṃsamasthi ca pīḍitam |
       
       sirāḥ sandūṣayatyāśu tato raktaṃ praduṣyati ||  
 6.17.17  sa dāharāgāhulo vardhate tīvravedanaḥ |
       
       kṣatavaisarpikīṃ tasya kriyāṃ kuryāc cikitsakaḥ ||  
 6.17.18  etallakṣaṇamuddiṣṭaṃ śvayathūnāṃ yathāvidhi |
       
       cikitsitaṃ pravakṣyāmi yathāvadanupūrvaśaḥ ||  
 6.17.19  kalyāṇakaṃ pibetsarpirmahātiktamathāpi vā |
       
       mahadyatpañcagavyaṃ vā tatassaṃśodhayennaram  ||  
 6.17.20  harītakīṃ samadhukāṃ sakṣaudraṃ vāpi lehayet |
       
       mākṣikeṇa ca kṛṣṇāṃ ca lihyāt kṣīreṇa vā pibet ||  
 6.17.21  harītakī  śṛṅgaberaṃ devadāru ca tatsamam |
       
       etatsukhāmbunā pītaṃ śvayathūnāṃ nivāraṇam ||  
 6.17.22  ayor ajastrikaṭukaṃ trivṛtā tiktarohiṇī |
       
       triphalārasapītaṃ tacchvayathūnāṃ nivāraṇam ||  
 6.17.23  mahauṣadhaṃ devadāru sudhā varṣābhureva ca |
       
       etaiḥ kṣīraṃ samaiḥ siddhaṃ śreṣṭhaṃ śvayathunāśanam ||  
 6.17.24  gomūtrasya prayogo vā śreṣṭhaḥ śvayathunāśanaḥ |
       
       sakṣīraṃ vā pibenmūtraṃ māhiṣaṃ mūtram eva vā ||  
 6.17.25  auṣṭraṃ mūtraṃ pibeccaiva taduṣṭrīkṣīram eva vā |
       
       yathābalaṃ yathādoṣaṃ śreṣṭhaṃ śvayathunāśanam ||  
 6.17.26  mūlakāni ca siddhāni sānile bhakṣayen naraḥ |
       
       rasena mūlakānāṃ tu kurvīta pariṣecanam ||  
 6.17.27  naktamālārkamūlānāṃ vṛṣasyāragvadhasya ca |
       
       kaṣāyaṃ pariṣiktaṃ tu śvayathūnāṃ nivāraṇam ||  
 6.17.28  suvarcalā vyāghranakhaṃ kuṣṭhaṃ kaṭukarohiṇī |
       
       kākamāci  ṛṣabhako rāsnā mūrvā punarnavā ||  
 6.17.29  vārtākī niculaṃ mūlaṃ triphalā citrako vacā |
       
       kuṭherako haridre dve śyāmā mūṣakaparṇikā ||  
 6.17.30  viḍaṅgaṃ śigruvalkaṃ ca naktamālaṃ mahauṣadham |
       
       gomūtrapiṣṭaṃ śvayathau mukhyamudvartanaṃ bhavet ||  
 6.17.31  dantī viḍaṅgaṃ triphalā trayūṣaṇaṃ kaṭurohiṇī |
       
       citrakaṃ devakāṣṭhaṃ ca trivṛtā hastipippalī ||  
 6.17.32  cūrṇany etāni tulyāni dviguṇaṃ syādayor ajaḥ |
       
       kṣīreṇāloḍya pītāni śreṣṭhaṃ śvayathunāśanam ||  
 6.17.33  triphalāyās tu kuḍavaṃ pippalīkuḍavaṃ tathā |
       
       viḍaṅgamaricānāntu dve dve pale smṛte ||  
 6.17.34  palaṃ palaṃ ca kurvīta dantīcitrakayor api |
       
       palaṃ ca pippalīmūlaṃ tuṣṭebhyaś ca palaṃ tathā ||  
 6.17.35  śṛṅgaberapale dve ca gavyāt pañca palāni ca |
       
       śeṣāṇyardhapalīnāni  yāni tāni nibodha me ||  
 6.17.36  rāsnā balā gokṣurakaṃ madhukaṃ devadāru ca |
       
       vacā sātiviṣā pāṭhā mustā kaṭukarohiṇī ||  
 6.17.37  kaṭphalaṃ sāribe dve ca śyāmā bhallātakāni ca |
       
       punarnavā satejohvā tvak ca patraṃ śatāvarī ||  
 6.17.38  nidigdhikā vyāghranakhaṃ mañjiṣṭhā kuśaśambhalī |
       
       triphalā trivṛtā bhārṅgī kuṭajasya phalatvacaḥ ||  
 6.17.39  etadāhṛtya sambhāraṃ dvistāvatsyādayor ajaḥ |
       
       tadaikathyaṃ kṛtaṃ yuktyā lehayenmadhusarpiṣā ||  
 6.17.40  kṣīraṃ cānupibedyuktyā nirannakṣīrasevitā |
       
       ayor ajīyam ity etat khyātaṃ siddharasāyanam ||  
 6.17.41  saṃvatsaraprayogeṇa śatavarṣāṇi jīvati |
       
       varṣadvayena manujo dve jīveccharadāṃ śate ||  
 6.17.42  nihanyācchvayathuṃ ghoraṃ vṛkṣamindrāśaniryathā |
       
       pāṇḍurogamathārśāṃsi mandamagniṃ kṛmīnapi ||  
 6.17.43  bhagandaraṃ kāmilāṃ ca kuṣṭhāni jaṭharāṇi ca |
       
       saplīhānamapasmāraṃ śūlāni parikartikām ||  
 6.17.44  atisāraṃ pramehāṃś ca kṣatakāsaṃ kṣayaṃ tathā |
       
       yasminyasminvikāre tu yogo ' yaṃ samprayujyate ||  
 6.17.45  taṃ taṃ nihanti vai rogaṃ devārīn keśavo yathā |
       
       anuprayogo lājānāṃ saktavo madhunā saha ||  
 6.17.46  kṣīrānupānaṃ lehyo ' yaṃ divasān spta pañca vā |
       
       arśassvāmātisāreṣu vidhiḥ syāt parikartane ||  
 6.17.47 tathā kṣīṇeṣu kāseṣu jvareṣu viṣameṣu ca |
       
 varṣothito ' pi śvayathustasmānmāsena śāmyati ||  
 6.17.48  rasāyanaprayogāc ca pūrvoddiṣṭādyathāvidhi  |
       
       śālīn saṣaṣṭikāṃś caiva navānnavikṛtīs tathā ||  
 6.17.49  kṣārāmlalavaṇāṃś cāpi sadā dhūmaṃ vivarjayet |
       
       āgantuśvayathurvāpi yo vā syāddoṣasambhavaḥ ||  
 6.17.50  laṅganaiś ca vilepaiś ca raktasekaiḥ praśāmyati |
       
       avipāko jvaraśchardirdaurbalyaṃ parikartikā |
       
       śvāso ' tisāro hikkā ca śophasyopadravāḥ smṛtāḥ || ity āha bhagavān
      ātreyaḥ |
       
       iti bhele saptadaśo ' dhyāyaḥ || || aṣṭādaśo ' dhyāyaḥ || athāta
      udāvartacikitsitaṃ vyākhayāsyāma iti ha smāha bhagavān ātreyaḥ |
       
 
 
 
 6.18.1  prakṛtyā vātalo yas tu rūkṣāṇyannāni sevate |
       
       kaṣāyaṃ kaṭukānnityaṃ rasāṃstiktāṃś ca sevate ||  
 6.18.2  karkandhūni kapitthāni karīralikucāni ca |
       
       pārāvatāni bhavyāni yaccānyatphalamīdṛśam ||  
 6.18.3  śuktakāni ca vallūraṃ piṇyākaṃ kodravaudanam |
       
       abhiṣyandīni  kaṭukaṃ vetraśākaṃ ca sevate ||  
 6.18.4  vātamūtrpurīṣāṇāṃ vidhṛtyā maithunasya ca |
       
       etairanyaiś ca gurubhir hetubhiḥ kupito ' nilaḥ ||  
 6.18.5  nigṛhṇāti gudadvāraṃ śarīraṃ vyāpya sarvaśaḥ |
       
       sa śoṣayati tatrasthaḥ śarīraṃ śoṣayan bhṛśam ||  
 6.18.6  adhovahāni srotāṃsi pittaśleṣmavahāny api |
       
       mūtrānnamalavāhīni badhnāti pavano bhṛśam ||  
 6.18.7 vātasandūṣitāste tu dhāvanto
      hyūrdhvamāsthitāḥ |
       
 āmapakvāśayasthāna  unmādyanti  sudāruṇam ||  
 6.18.8  ūrdhvaṃ hyapānassamprāpya codānena samāgataḥ
      |
       
       udārvata iti proktaḥ śastrasarpaviṣopaḥ ||  
 6.18.9  atha śūlāni tīvrāṇi dāho mūrcchā vivarṇatā |
       
 śūyate vastimūlaṃ ca mūtravarvograhas tathā ||  
 6.18.10 vatāvatha ca kukṣau ca hṛdi pārśvodare tathā |
       
       devanābhiparītaś ca nissaṃjño vetate ' sakṛt ||  
 6.18.11 niśvasity atha tāmyaṃś ca tṛṣyaty api ca hikkate |
       
       upadravā udāvarte śṛṇu teṣāṃ cikitsitam ||  
 6.18.12  susnigdhamenamabhyajya tailena lavaṇena ca |
       
       saṃkare prastare svede droṇyāṃ vā svedayet tataḥ ||  
 6.18.13  tato ' sya gudamabhyajya nirūhaṃ sampradāpayet |
       
       ekaṃ dvau vā bhiṣak kṛtvā yāvadvā sādhu manyate ||  
 6.18.14  surirūḍhaṃ ca taṃ jñātvā sukhāmbupariṣecitam |
       
       uṣṇodakānupānaṃ ca bhojyenmṛdumodanam ||  
 6.18.15  snuhāyāḥ patraśākena trivṛcchākena vā punaḥ |
       
       tābhyāṃ yūṣeṇa bhuñjīta yaccānyadbhedanaṃ param ||  
 6.18.16  nityaṃ bhinnapurīṣais taṃ bhojanīyair upācaret |
       
       evaṃ tasya purīṣaṃ hi vāyurbhūyo na śoṣayet  || |.. |.. |.. |..
      |.. |.. |.. |.. |
       
       |ekonaviṃśo ' dhyāyaḥ || |.. |.. |.. |.. |.. |.. |.. |.. |.. |.. |.. |.. |..
      |.. |.. |.. |.. |..  
 
 
 6.19.1 sarvāṇy etāni liṅgāni dṛśyante marmarogiṇaḥ |
       
       sannipātasamuttho ' sau naiva sidhyati karmaṇā ||  
 6.19.2  nirbhidyate devanārtaṃ dahyate marma dūyate |
       
       bhaktadveṣo jvaro mūrcchā śvāsaś ca paritapyate ||  
 6.19.3  bhinnavarṇo ' tha dīnaś ca hṛdi kaṇḍūś ca jāyate |
       
       hṛdrogaḥ krimijaḥ proktaḥ pañcamassa tu durjayaḥ ||  
 6.19.4  sādhyāstrayas tu hṛdrogā vātapittakaphātmakāḥ |
       
 dvau cāsādhyau smṛtau tatra sādhyānāṃ śṛṇu bheṣajam ||  
 6.19.5  hṛdrogiṇaṃ snehayitvā śamayecchodhayet tathā |
       
       laṅghayed acirottyaṃ taṃ hṛdrogaṃ vātikādvinā ||  
 6.19.6  harītakī vacā rāsnā pippalyau viśvabheṣajam |
       
       śaṭhī puṣkaramūlaṃ ca cūrṇaṃ hṛdroganāśanam ||  
 6.19.7  pāṭhāvacāyavakṣārā abhayā cāmlavetasam |
       
       durālabhā citrakaṃ ca tryūṣaṇaṃ lavaṇatrayam ||  
 6.19.8  śaṭhī puṣkaramūlaṃ ca tintriṇīkaṃ sadāḍimam |
       
       mātuluṅgyāś ca bījāni sūkṣmacūrṇāni kārayet ||  
 6.19.9  sukhodakena madyair vā cūrṇāny etāni pāyayet |
       
       arśaḥ śūlaṃ sahṛdrogaṃ gulmaṃ cāpi vyapohati ||  
 6.19.10  sauvarcalaṃ śṛṅgaberaṃ dāḍimaṃ sāmlavetasam |
       
       śvāsahṛdrogaśamanam idaṃ syāddhiṅgupañcamam  ||  
 6.19.11 pañcāśadabhayākalkaṃ pale sauvarcalasya ca |
       
       caturguṇajale mukhyaṃ ghṛtaprasthaṃ vipācayet ||  
 6.19.12  etadvallabhakaṃ nāma prāṇināṃ sarpiruttamam |
       
       amṛtapratimaṃ sṛṣṭaṃ śvāsahṛdroganāśanam ||  
 6.19.13  pibetkalyāṇakaṃ sarpirdhānvantaramathāpi vā |
       
       mātuluṅgasya ca rasaṃ pibetkṣārāgadānapi ||  
 6.19.14  śatapākaṃ balātailaṃ śairīṣaṃ sukumārakam |
       
       tailāny etāni seveta sadā hṛdgadapīḍitaḥ ||  
 6.19.15  pibedrasāyanaṃ sarpiḥ kṣīrāṇi ca guḍānapi |
       
       pittahṛdrogaśamanā ye coktā ghṛtamodakāḥ ||  
 6.19.16  jīvakarṣabhakau drākṣā śarkarā śreyasī balā |
       
       dve mede dve ca kākolyau kharjūryasitamutpalam ||  
 6.19.17  ghṛtaprasthaṃ pacedebhiḥ tulyāṃśairmāhiṣaṃ bhiṣak |
       
       caturguṇena payasā pātavyaṃ yuktitaś ca tat ||  
 6.19.18  vātapittasamutthāne hṛdroge nāśanaṃ param |
       
       vasā lābhena majjā ca tulyaṃ tailaghṛtaṃ tathā ||  
 6.19.19  amūni lābhato dadyādatha cāpi caturguṇam |
       
       vacā trikaṭukaṃ rāsnā jīvantī jīvako balā ||  
 6.19.20  nidigdhikā cāṃśumatī nīlī bhārṅgīṃ punarnavā |
       
       siddhamebhir mahāsnehaṃ balamālokya pāyayet ||  
 6.19.21  hṛdrogaṃ vātikaṃ snehaḥ sadya eva cikitsati |
       
       vicārayetsvayaṃ buddhyā vaidyo hṛdrogabheṣajam ||  
 6.19.22  madhuraṃ pittahṛdroge snigdhamuṣṇaṃ ca vātike |
       
       trayas tu pariśeṣā ye tīkṣṇoṣṇaistānupācaret ||  
 6.19.23  kṣāraiḥ kṣārāgadaiś caiva vamanaissavirecanaiḥ |
       
       cikitsitaṃ vistareṇa yaduktaṃ kṛmikoṣṭhinām ||  
 6.19.24  tadeva  krimihṛdroge kartavyamanasūyayā |
       
       audakānūpamāṃsāni dadhi dugdhaṃ guḍo rasaḥ ||  
 6.19.25  abhiṣyandakaraṃ sarvaṃ vātahṛdroganāśanam |
       
       etānyeva tu śeṣeṣu hṛdrogeṣu vivarjayet |
       
       laghūni cānnapānāni śasyante teṣu sarvadā || ity āha bhagavān ātreyaḥ |
       
       iti bhele ekonaviṃśo ' dhyāyaḥ || || viṃśo ' dhyāyaḥ || athātaḥ
      kāsacikitsitaṃ vyākhyāsyāma iti ha smāha bhagavān ātreyaḥ |
       
 
 
 
 6.20.1  pañca kāsāḥ samuddiṣṭā vātapittakaphātmakāḥ |
       
       kṣatajaḥ kṣayajaśceti teṣāṃ vakṣyāmi lakṣaṇam ||  
 6.20.2  udāvartādabhīghātād vyāyāmāc cāpi karśanāt |
       
       saṃbhojanāddivāsvapnād  drutapānātpralambanāt ||  
 6.20.3  karśitānāṃ ca rogebhyo doṣāsātmyakṛtātkṣayāt  |
       
       tīkṣoṣṇagurusevābhir nṛṇāṃ kāsā bhavanti te ||  
 6.20.4  teṣāṃ rūpāṇi vakṣyāmi cikitsāṃ ca pṛthagvidhām |
       
       mārutātkāsate śuṣkaṃ śūkapūrṇagalo yathā ||  
 6.20.5  niṣṭhīvati ca śuṣkaṃ ca tatra mukte na kāsate |
       
 pratāmyetkāsamānasya hṛdayaṃ cāvakṛṣyate ||  
 6.20.6  pārśve ca rujato ' tyarthaṃ śvāsena ca vikūjati |
       
       śaṅkhayor jāyate śūlaṃ tāluśoṣas tathaiva ca ||  
 6.20.7  śyāve netre ca vīkṣyete svaro varṇaś
      ca bhidyate |
       
       viśeṣādriktakoṣṭhaś ca kāsate vātapīḍitaḥ ||  
 6.20.8 amlarūkṣānnapānādivyāyāmoṣṇaniṣevaṇāt |
       
 kaṭukakṣārarūkṣānnatīkṣṇamadyaniṣevaṇāt ||  
 6.20.9  sadāhaḥ sajvaraś caiva pittakāsaḥ pravartate |
       
 hāridraṃ kaṭukoṣṇaṃ ca pītaṃ ṣṭhīvati cāti saḥ ||  
 6.20.10  mukhasya kaṭukatvaṃ ca tṛṣṇā cāsyopajāyate |
       
 hāridre cakṣuṣī cāsya lakṣyete pittakāsinaḥ ||  
 6.20.11  abhiṣyandigurusnigdhaśītamedyānnasevinaḥ  |
       
       divāsvapnaprasaktasya  vegāṃś cāpi nirundhataḥ ||  
 6.20.12  kaphapraseko bahalaḥ kāsastasyopajāyate |
       
       gurutvaṃ śiraso ' tyarthaṃ mādhuryaṃ vadanasya ca ||  
 6.20.13 kaphāt styānaṃ ca hṛdayaṃ bhaktasyānabhinandanam |
       
       stambhaścaivāvipākaś ca kaphakāsasya lakṣaṇam ||  
 6.20.14  vyāyāmādbhāraharaṇānnigrahādaśvadantinām |
       
       nihanyate yasya vakṣaḥ kṣatakāsaḥ sa ucyate ||  
 6.20.15  saraktaṃ pūtipūyābhaṃ grathitaṃ doṣasañcayam |
       
       niṣṭhīvati sa kāsārto jvaryate cātisaryate ||  
 6.20.16  uro nirbhidyamānaṃ ca manyate praśvasity api |
       
       sa tāmyetkāsamānaś ca tṛṣṇā śoṣo mukhasya ca ||  
 6.20.17 muhurāśūyate kaṇṭhaḥ svarabhedaś ca jāyate |
       
       saghoṣaṃ kāsate cāpi vikṛtaṃ bhinnavisvaram ||  
 6.20.18  durgandhaṃ ca tathodgāraṃ kṣatakāse vimuñcati |
       
       sarveṣāṃ sannipātāc ca kṣayakāsaḥ pravartate ||  
 6.20.19  tasya jvaraḥ pārśvarujā hastapādaṃ ca dahyate |
       
       kāsamānaś ca niṣṭhīvet kaphapūrvaṃ sa śoṇitam ||  
 6.20.20  kṣīyete balavarṇau ca gātraṃ ca parihīyate |
       
       na cāsya svadate bhojyaṃ na bhuktaṃ ca vipacyate ||  
 6.20.21  atisāro jvaraśchardirmūrcchā cāsyopajāyate |
       
       kṣayakāsassamākhyātaḥ sa cāsādhyaḥ prakīrtitaḥ ||  
 6.20.22  kṣatakāsas tu yāpyaḥ syāt sādhyānāṃ sādhanaṃ śṛṇu |
       
       balavantaṃ snehitaṃ ca śodhanaissamupācaret ||  
 6.20.23  śodhitaṃ bhojayeccainaṃ purāṇān śāliṣaṣṭikān |
       
       jāṅgalānāṃ ca māṃsāni niṣevenmṛgapakṣiṇām ||  
 6.20.24  audakānūpamāṃsāni gurūṇi ca vivarjayet |
       
       daśakalkopasiddhaṃ vā kalyaṇakamathāpi vā ||  
 6.20.25  rasayanaṃ ca seveta sarpiḥ sarpirguḍāni ca |
       
       sarpirmodakayogaṃ vā rasāyanavidhiṃ tathā ||  
 6.20.26  yaduktaṃ śoṇite pūrvaṃ tatkāseṣv api yojayet |
       
       pippalyāmalakaṃ drākṣā tugākṣīryatha śarkarā ||  
 6.20.27  lājā ghṛtaṃ mākṣikaṃ ca lehaḥ kāsavināśanaḥ |
       
       pippalyāmalakaṃ rāsnā leho mākṣikasaṃyutaḥ ||  
 6.20.28  harītakyāssapippalyāścūrṇaṃ mākṣikasaṃyutam |
       
       pralehaḥ syānmadhughṛtaṃ sakṣaudraṃ śarkarānvitam ||  
 6.20.29  tryūṣaṇaṃ triphalāṃ caiva padmakaṃ devadāru ca |
       
       rāsnāṃ balāṃ viḍaṅgāni  sūkṣmacūrṇāni kārayet ||  
 6.20.30  cūrṇaṃ śarkarayā yuktaṃ lehayenmadhusarpiṣā |
       
       eṣa lehaḥ praṇudati pañca kāsān samutthitān ||  
 6.20.31  yavakṣāraṃ viḍaṅgāni hiṅgu bhārṅgī mahauṣadham |
       
       saindhavaṃ  pippalī rāsnā tulyāny etāni cūrṇayet ||  
 6.20.32  ghṛtamātrāyutaṃ cūrṇaṃ pibetkāsavināśanam |
       
       mandāgnitāṃ tamaśvāsaṃ hikkāṃ caivāpakarṣati ||  
 6.20.33  samūlaphalaśākhāṃ tu kuṭṭayetkaṇṭakārikām |
       
       tāṃ pacetsaliladroṇe caturbhāgāvaśeṣitam ||  
 6.20.34  kaṣāyaṃ taṃ parisrāvya punaragnāvadhiśrayet |
       
       ghṛtaṃ ca yuktyā dātavyaṃ kalkāṃścemānpradāpayet ||  
 6.20.35  durālabhā chinnaruhā tryūṣaṇaṃ citrakaṃ tathā |
       
       rāsnā karkaṭakākhyā ca pippalīmūlam eva ca ||  
 6.20.36  etānyardhapalīnāni  tathā phāṇitaśarkarā |
       
       palāni viṃśatiṃ datvā taṃ lehaṃ sāndramuddharet ||  
 6.20.37  śīte dadyāt pippalīnāṃ cūrṇasya kuḍavaṃ mitam |
       
       tugākṣīryāś ca kuḍavaṃ madhunaḥ kuḍavaṃ tathā ||  
 6.20.38  taṃ lihyānmātrayā lehaṃ pañcakāsavināśanam |
       
       hṛdrogānatha hikkāṃ ca śvāsaṃ caivāpakarṣati ||  
 6.20.39  siddhaṃ mantraṃ yathā sarpo nātikrāmedudīritam |
       
       tathā lehamimaṃ kāso nātikrāmati dehinām ||  
 6.20.40  daśamūlīmapānārgaṃ śaṅkhapuṣpīṃ śaṭhīṃ vacām |
       
       citrakaṃ cātmaguptāṃ ca pippalīmūlam eva ca ||  
 6.20.41  balāṃ puṣkaramūlaṃ ca tathaiva gajapippalīm |
       
       dvipalīnān  pṛthag dadyāt pratyagraṃ cābhayāśatam ||  
 6.20.42 yavāḍhakaṃ sahaibhiś ca jalaṃ pañcāḍhakaṃ pacet |
       
       avatārya yavaissiddhair uddharet tu harītakīḥ ||  
 6.20.43  bhedanaṃ tāsu kartavyaṃ tato vaṃśaśalākayā || |.. |..
      |.. |.. |.. |.. |.. |.. |.. |.. |.. |.. |.. |.. |.. |.. || ekaviṃśo ' dhyāyaḥ
      || |.. |.. |.. |.. |.. |.. |.. |.. |.. |.. |.. |.. |.. |.. |.. |.. |.. |.. |..
      |.. |.. |.. |.. |.. |.. |.. |.. |.. |.. |.. |.. |.. |.. |.. |.. |.. |.. |..
      |.. |..  etadālepanaṃ kāryaṃ śaṅkhakasya vināśanam |
       
       etānyeva tu sarvāṇi kaṣāyam upadhārayet ||  
 
 
 6.21.1  tena śītena kartavyaṃ bahuśaḥ pariṣecanam ||  
 6.21.2  nityaṃ vegapratīghātādajīrṇādhyaśanādapi  |
       
       raktaṃ vāyuś ca kupitau mastake pratitiṣṭhataḥ ||  
 6.21.3  sa mastakagato vāyuḥ raktaṃ caikatra mūrchitam |
       
       udaye ' rkasya saṃpātādādity akaradūṣitam ||  
 6.21.4  vedanāṃ janayet tīvrāṃ śaṅkhayor mūrdhni gaṇḍayoḥ |
       
       nighnanniva śiro ' tyarthaṃ muhurgṛhṇāti pāṇinā ||  
 6.21.5  niṣyandate hi mastiṣkamādity oṣmasamuddhatam 
      |
       
       vardhate vardhamāne tu sūrye śīrṣarujā hyataḥ ||  
 6.21.6  sa mastiṣkaśca  nirvāti divasasya parikṣayāt |
       
       sūryāvarta iti prāhurmunayo ' nena hetunā ||  
 6.21.7  kalyāṇakaṃ pibetsarpiḥ sūryāvartanipīḍitaḥ |
       
       virecanaṃ ca kāryaṃ syāt tatrarahā śīrṣavirecanam ||  
 6.21.8  nasyakarma tathā kuryāt snehaś cottarabhaktikaḥ |
       
       ghṛtatailavasābhis tu dhāryāḥ syuḥ śīrṣavastayaḥ ||  
 6.21.9  mayūrān kukkuṭān lāvān kṣīreṇa saha sādhayet |
       
       tatkṣīramanthanodbhūtaṃ  navanītamathoddharet ||  
 6.21.10 tatkṣīre ṣaḍguṇe sādhyaṃ jīvanīyaissahauṣadhaiḥ |
       
       tato ' sya nasyaṃ dātavyaṃ sūryāvartavināśanam ||  
 6.21.11  bilvamaṃśumatī rāsnā sahadevā punarnavā |
       
       kālā guḍūcī suṣavī padmakaṃ madhukaṃ balā ||  
 6.21.12  etānyājena dugdhena siddhāni pariṣecanam |
       
       etair eva uṣadhaissiddhaṃ sarpirājaṃ  vināśayet ||  
 6.21.13  jāṅgalāni ca māṃsāni kārayed upanāhanam |
       
       tenāsya śāmyati vyādhissūryāvartassudāruṇaḥ ||  
 6.21.14  palalaṃ dadhi matsyāṃś ca piṣṭānnavikṛtīḥ payaḥ |
       
 divāsvapnaṃ ca bhajatastrayaḥ kupyanti dhātavaḥ ||  
 6.21.15 manyāpāś cātyaghāṭāsu tīvrāṃ kurvanti vedanām |
       
       tataścaivotthitā  tīkṣṇā bhruvoś cākṣṇoś ca tiṣṭhati ||  
 6.21.16  spandayed gaṇḍapārśve ca hanū vāsthāya tiṣṭhati |
       
 netrayor āmayān kuryāc chaṅkhau cāsya pratodayet ||  
 6.21.17  anantavāta ity eṣa śīrṣavyādhiḥ sudāruṇaḥ |
       
       sannipātasamutthānas tasya vakṣyāmi bheṣajam ||  
 6.21.18 lalāṭasthasirāṃ vidhyet snehapānaṃ ca kārayet |
       
       kāyaṃ virecayed asya  śiraś cāpi virecayet ||  
 6.21.19  cikitsitaṃ yathākhyātaṃ sūryāvartaśirograhe |
       
       anantavāte tatkāryaṃ tadā sampadyate sukham ||  
 6.21.20  sambhojanāddivāsvapnācchardikṣavathunigrahāt |
       
       abhighātātpratāpāc ca vegasandhāraṇād api ||  
 6.21.21  śirovahāṃ bhṛśaṃ gṛhya tasyobhau kaphamārutau |
       
       śīrṣārdhaṃ śaṅkhamūlaṃ ca dārayantau ca tiṣṭhataḥ ||  
 6.21.22  śvayathurjāyate gaṇḍe cakṣuścaivaṃ virajyate |
       
       ardhāvabhedako nāma śīrṣavyādhiḥ sudustaraḥ ||  
 6.21.23  virecanaṃ ca śiraso nasyakarma ca kārayet |
       
       lābhataśca  vasā sarvā ghṛtaṃ tailaṃ ca yuktitaḥ  ||  
 6.21.24  tasyaiva mahatīṃ mātrāṃ pāyayet tena sidhyati |
       
       kārpāsabījaṃ māṣāṃś ca godhūmān sarṣapān yavān ||  
 6.21.25  pañcamūlyau tathā dve ca kṣīreṇa saha sādhayet |
       
 auṣṇyamudvahatā tena nāḍīsvedena svedayet ||  
 6.21.26  uṣṇaiś ca taiḥ kṣīrasiddhaiḥ kuryāt tasyopanāhanam |
       
       karañjaṃ śigrubījāni tvak patraṃ śarkarā tathā ||  
 6.21.27  sarveṣāṃ śīrṣarogāṇāmetacchīrṣavirecanam |
       
       śiraso ' nte lalāṭānte śaṅkhaparyanta eva ca ||  
 6.21.28  manyayoś cāpi pippalyā dahetkāṇḍena vā punaḥ |
       
       tathaivārdhāvabhedasya tenaiva vidhinā bhavet ||  
 6.21.29  vātike śīrṣaroge ca dahanaṃ ślaiṣmike ' pi ca |
       
       tasmād atipravṛddheṣu śīrṣarogeṣu buddhimān ||  
 6.21.30  āraṇyapippalībhir vā dahetkāṇḍena vā punaḥ |
       
       rūkṣānnasevināṃ nityaṃ tathodāvartinām api ||  
 6.21.31  ūrdhvamutkramya pavanaḥ śiraḥkampamudīrayet |
       
       taṃ pāyayenmṛdu snehaṃ balātailamathāpi vā ||  
 6.21.32  nasyakarma snehapānaṃ nityaṃ caivānuvāsanam |
       
       samaśnataḥ sarvarasānajīrṇādhyaśanādapi  ||  
 6.21.33  kurvanti mūrdhni śvayathuṃ trayo doṣāssamutthitāḥ |
       
       tasya pūrvaṃ śirāṃ vidhyet pibejjīrṇaghṛtaṃ tathā ||  
 6.21.34  viśodhanaṃ dhūmapānaṃ śirasaś ca virecanam |
       
       ity eṣa śīrṣarogāṇāṃ pradeśaḥ parikīrtitaḥ ||  
 6.21.35  antaḥkaṇṭhagatān rogān vakṣyāmi sacikitsitān |
       
       uccaiḥ pralāpātsaṃrambhādatīvādhyaśanādibhiḥ  ||  
 6.21.36  rūkṣānnapānasevābhir bhinatti pavanaḥ param |
       
       dhūmāyate galas tasya tathā dhumadhumāyate ||  
 6.21.37  dūyate hṛdayaṃ cāsya svarabhedaśca  mārutāt |
       
       nasyakarmāṇi pāne ca balātailaṃ praśasyate ||  
 6.21.38 kaphavātottare dhāryās tathaiva kabalagrahāḥ |
       
       pippalī pippalīmūlaṃ maricāni harītakī ||  
 6.21.39  śṛṅgaberaṃ yavakṣāro lodhraṃ tejovatī tathā |
       
       etāni samabhāgāni cūrṇāni madhunā saha ||  
 6.21.40  arocake śleṣmabhave pradhānaṃ mukhadhāvanam |
       
       pippalyo madhukaṃ mūrvā candanaṃ kamalotpalam ||  
 6.21.41  uśīraṃ padmakaṃ lodhramelā lāmajjakaṃ tathā |
       
       etāni smabhāgāni kṣaudreṇa saha sādhayet ||  
 6.21.42  dviguṇaṃ śarkarāṃ dattvā pittajāyāmathārucau |
       
       ajājyo maricaṃ kuṣṭhaṃ bilvaṃ sauvarcalaṃ tathā ||  
 6.21.43  madhukaṃ śarkarā tailaṃ vātike mukhadhāvanam |
       
       jambvāmrapallavaṃ lodhraṃ triphalā cavyaciktrakau ||  
 6.21.44  paṭolaṃ naktamālaṃ ca śirīṣaḥ khadirāsanau |
       
       dārvī haridrā mustā ca tejohvā madhukaṃ balā ||  
 6.21.45  etāni samabhāgāni kaṣāyam upasādhayet |
       
       ity eṣa kabalagrāhaḥ kartavyo madhusaṃyutaḥ ||  
 6.21.46 sārdrakaś ca kapittho vā
      savyoṣmadhuśarkaraḥ  |
       
       arocakeṣu sarveṣu praśasto dhāraṇo  mukhe ||  
 6.21.47  ajājyo maricaṃ drākṣā tintriṇīkaṃ sadāḍimam |
       
       sauvarcalaṃ kāravīṃ ca guḍamākṣikasaṃyutam ||  
 6.21.48  drākṣāghautakaya |.. |.. (?) mukhabiśodhanaḥ |
       
       arocakānāṃ sarveṣāṃ praśastaḥ  kabalottamaḥ ||  
 6.21.49  sambhavanti trayo doṣāḥ gale nāsaudaneriṇīm |
       
       galaśuṇḍīṃ vardhayanti ghorāṃ galavisāriṇīm ||  
 6.21.50  sirāvyadhaḥ snehapānaṃ tīkṣṇaṃ śīrṣavirecanam |
       
 śastrāvacāro dhūmaś ca nāśayed galaśuṇḍikām ||  
 6.21.51  vātikaḥ karṇaśūlaś ca karṇavātaś ca vātikaḥ |
       
       bādhiryaṃ ca samākhyātam vātaśleṣmasamudbhavam ||  
 6.21.52  snehapānāni nasyaṃ ca nāḍīsvedopanāhanam |
       
       ānūpāś ca vasā majjāḥ praśastāḥ karṇapūraṇe  ||  
 6.21.53  pippalyau bilvamūlaṃ ca kuṣṭhaṃ madhukam eva ca |
       
       lodhravyāghranakhaṃ māṃsī sūkṣmailā devadāru ca ||  
 6.21.54  garbheṇānena tailasya prasthaṃ mṛdvagninā pacet |
       
 mūlakasyārdrakasyāpi rasau snehasamau tathā ||  
 6.21.55  tena karṇe picuṃ dadyānnasyakarma ca kārayet |
       
       tenopaśāmyati kṣipraṃ karṇaśūlassudāruṇaḥ ||  
 6.21.56  śairīṣaṃ śatapākaṃ ca balātailaṃ ca miśrakam |
       
       āśu karṇagataṃ śūlaṃ bādhiryaṃ cāpakarṣati  ||  
 6.21.57 chāgasarpamayūrāṇāṃ nakraśalyakayor api |
       
       tulāṃ māṃsasya vipacet kṣīradroṇeṣu saptasu ||  
 6.21.58  pādabhāgāvaśiṣṭantu śītaṃ pūtaṃ vimanthayet |
       
       tatra yannavanītaṃ syāt tadebhir vipacetsamaiḥ ||  
 6.21.59  kṣavaḥ |.. phaṇijjako ||| saindhavaṃ balā |
       
       vacā vyāghranakho  māṃsī devadārvagarū tathā ||  
 6.21.60  jīvakarṣabhakau medā śṛṅgī karkaṭakasya ca |
       
       ātmaguptāphalaṃ drākṣā tvakpatramatha vālukam ||  
 6.21.61  tat sarvaṃ srāvayitvā tu svanuguptaṃ nidhāpayet |
       
 picumabhyañjanaṃ pānaṃ vastikarma ca kārayet ||  
 6.21.62  etena śīrṣarogāś ca karṇaśūlāni yāni ca |
       
       karṇasrāvāś ca śāmyanti rogā jatrugatāś ca ye ||  
 6.21.63  etadvātottare proktaṃ karṇaśūle cikitsitam |
       
 ata ūrdhvaṃ pravakṣyāmi raktajaṃ krimijaṃ ca yat ||  
 6.21.64  yadā duṣṭaṃ pittaraktaṃ karṇameva  pradhāvati |
       
       śvayathuś ca hi rāgaś ca karṇaśūlaś ca jāyate ||  
 6.21.65  vidhyetsirāṃ lalāṭasya dadyāccāsya virecanam |
       
       |.. mle śirapānaṃ (?) ca tathā śīrṣavirecanam ||  
 6.21.66  akriyābhiḥ kriyābhiś ca karṇe pākaṃ niyacchati |
       
       tasyopanāhaṃ kurvīta vraṇatailaṃ ca ropaṇam ||  
 6.21.67  tathā karṇaśalākābhiḥ karṇasrāvaṃ viśodhayet |
       
       trayūṣaṇaṃ saindhavaṃ kuṣṭhaṃ mañjiṣṭhā madhukaṃ tathā ||  
 6.21.68  rāsnā haridrā tejohvā varāṅgaṃ tilvakatvacaḥ  |
       
       lākṣā mūrvā rubūrkākakesarāsanavīraṇāḥ  ||  
 6.21.69  sūkṣmailā tagaraṃ patraṃ tvagvyāghranakham eva ca |
       
       āramālatilā māṣā bhūrjagranthirnidigdhikā ||  
 6.21.70  etaistulyakṛtairbhāgais tailaprasthaṃ vipācayet |
       
       bhoginaś ca vasāṃ dadyānmāṃsaṃ babhroḥ kharasya ca ||  
 6.21.71  etena pūrayetkarṇaṃ muhūrtāccāvanāmayet |
       
       karṇasrāvaṃ karṇaśūlaṃ bādhiryaṃ karṇavedanām ||  
 6.21.72  sarvāṃś caiva śirorogān tailametanniyacchati |
       
       karṇasrotassu ruddheṣu tāluke mastake tathā ||  
 6.21.73 vedanā jāyate tīvrā vidāhastodavibhramau |
       
       etani karṇaśūlasya kṛmijasya manīṣiṇaḥ ||  
 6.21.74  rūpāṇyāhuḥ  samastāni sa cāsādhya ihocyate |
       
       pataṅgaḥ śatapadyaś ca tathā kīṭapipīlikāḥ ||  
 6.21.75  praviśya karṇasroto vai bhṛśaṃ kurvanti vedanām |
       
 karṇau nistudyatas tasya tathā ghuraghurāyaṇam ||  
 6.21.76  kīṭe carati ruk tīvrā niṣpandena bhaved aruk |
       
 madhuśuktena payasā surayā vā++āsavena vā ||  
 6.21.77  uṣṇena pūrayetkarṇaṃ muhūrtāccāvanāmayet |
       
       srute kīṭe tu yadyasya karṇasrāvaḥ pravartate || yathoktaṃ tasya kurvīta
      karṇasrāvacikitsitam  |
       
       |.. |.. |.. |.. |.. |.. |.. |.. |.. |.. |.. |.. |.. |.. |.. |.. || dvāviṃśo '
      dhyāyaḥ || |.. |.. |.. |.. |.. |.. |.. |.. |.. |.. |.. |.. |.. |.. |.. |..
      
 
 
 6.22.1  ajīrṇe yaddivā bhuktaṃ na duṣyati yathā nṛṇām |
       
 vyuṣitaṃ dūṣyate vāpi tatra hetuṃ nibodha me ||  
 6.22.2.  vyāyacchato  vicarataḥ vyākṣiptamanasas tathā |
       
       mande rasapraseke ca divābhuktaṃ na duṣyati ||  
 6.22.3  kamalapratimaṃ prāhurhṛdayaṃ divasakṣayāt |
       
       saṃvṛtaṃ  vivṛtaṃ caiva bhavatyādity araśmibhiḥ ||  
 6.22.4  vibuddhe hṛdaye cāsya srotassu vivṛteṣu ca |
       
       hṛdayaprabhavāś cāsya srotobhir vivṛtairdivā ||  
 6.22.5  na kledam upagacchanti divā tenāsya dhātavaḥ |
       
       ajīrṇe prātarāśe tu tṛptasyāpi divā tatha ||  
 6.22.6  anena vidhinā bhūyaḥ sāyamāśo na duṣyati |
       
 vyuṣitaṃ dūṣyate cāpi rogān sañjanayaty api ||  
 6.22.7 saṃvṛteṣv ayaneṣvevaṃ vāyuś cāgniś ca dehinām |
       
       vyāyāminaṃ vinaiveha  tau hyannaṃ pacato niśi ||  
 6.22.8 mlāne tu hṛdaye rātrāvutkleśaikapadeṣu ca |
       
       saṃvṛteṣv api srotassu vyāyāmaṃ ca na sevate ||  
 6.22.9  yadannaśeṣaṃ hṛdaye tiṣṭhatyāmāśaye ' pi ca |
       
       tenāsyāmapralambena dehe paktimagacchatā ||  
 6.22.10  hṛdaye  vyādhite  ruddhe viṇmūtre ' sya
      niśātyaye |
       
       upasthite cānnarase pittaśleṣmasamudbhave  ||  
 6.22.11  annasaṃpuṭaruddhe ca mārute cordhvamāsthite |
       
       hṛdayagrahamutkleśaṃ  hṛllāsaṃ gurugātratām ||  
 6.22.12  tadannaśeṣaṃ janayenmūrchā parikinī(?) tṛṣām |
       
       jvaraṃ chardimatīsāraṃ hikkāṃ bhaktasya vārucim ||  
 6.22.13  ajīrṇe vyuṣitaṃ kuryād rogānetān viṣopamān |
       
       tasmād ajīrṇe vyuṣitaṃ bhojanaṃ pratiṣidhyate  || |.. |.. |.. |..
      |.. |.. |.. |.. |.. |.. |.. |.. |.. |.. |.. |.. |.. |.. |.. |.. |.. |.. |..
      |.. || trayoviṃśo ' dhyāyaḥ || |.. |.. |.. |.. |.. |.. |.. |.. |.. |.. |.. |..
      |.. |.. |.. |..  
 
 
 6.23.1  nidrāṃ caivātinidrāṃ ca mūrchāṃ caiva nibodha me |
       
       tamasā hi samākrānte sattve divasasaṃkṣayāt ||  
 6.23.2  indriyāṇyasya karmabhyaḥ kramātpraviramantyatha  |
       
       bhukte ' nne pacyamāne ca śleṣmaṇā hṛdgatena tu ||  
 6.23.3  vivṛddhena niruddheṣu cakṣuḥśrotravaheṣu ca |
       
       karmakriyāsūryapādaiścheditā prāṇino divā ||  
 6.23.4  śārīramānasaiś caiva tais tair uktair upāhṛtā  |
       
       evaṃkriyānnasaṃjñāni tandrā viśati tāmasī ||  
 6.23.5  evaṃ sarveṣu bhūteṣu nidrā nāmopajāyate |
       
       cintāśokaśramaharī brahmaṇā vihitā purā ||  
 6.23.6 svapatas tasya dehe ' smin
      prāṇāpānau sahoṣmakau |
       
 jāgṛtaḥ jīvasaṃyuktastenāsau na vinaśyati ||  
 6.23.7  indriyāṇām uparame manassūparataṃ yadā |
       
       sevate gocaraṃ teṣāṃ viddhi taṃ svapnanāmakam ||  
 6.23.8  pitṛdevamanuṣyeṣu saṃbhāṣaṇam upaiti ca |
       
       paraṃ ca labhate svapnabhedassa  hi na vātmanaḥ ||  
 6.23.9  atinidrā tu jantūnāṃ śleṣmaṇyucchrāyamāgate |
       
       vātottarāṇāṃ niyataṃ nidrā nāśaṃ vrajaty api ||  
 6.23.10  vastayaḥ snehapānāni grāmyānūpaudakā rasāḥ |
       
       guḍadugdhasya pānaṃ ca nidrāsaṃjananaṃ param ||  
 6.23.11 abhyaṅgodvartanaṃ snānaṃ madyaṃ ghṛtaṃ tathā |
       
       manaḥprasādo  nirvāṇaṃ naṣṭanidrasya bheṣajam ||  
 6.23.12  dhūmapānaṃ virekaś ca kāyasya śirasas tathā |
       
       pracchardanaṃ laṅghanaṃ ca nidrāsaṅgaṃ  nivartayet ||  
 6.23.13 ayānayānaṃ vyāyāmo gūḍhārthaparicintanam |
       
       yavānnanity asevātha nidrāsaṅgaṃ  nivartayet ||  
 6.23.14  indriyāṇāṃ prasannatvaṃ manastālvantarāśritam |
       
       hṛdi santiṣṭhate cittaṃ buddhisarvendriyāśrayam ||  
 6.23.15  sannipatya ca raktaṃ ca trayo doṣāś ca dūṣitāḥ |
       
       sampīḍayantīha nṛṇāṃ hṛdayaṃ śoṣayanty api ||  
 6.23.16  āśuṣyamāṇaṃ hṛdayaṃ pramādāddhi vimuhyati |
       
       saṃpīḍitaṃ ca hṛdayaṃ manaścittaṃ ca mohayet |
       
       sadanāccittamanasoḥ samprāpnoti visaṃjñatām |
       
       |
       
       |.. |.. |.. |.. |.. |.. |.. |.. |.. |.. |.. |.. |.. |.. |.. |.. || caturviṃśo
      ' dhyāyaḥ || |.. |.. |.. |.. |.. |.. |.. |.. |.. |.. |.. |.. |.. |.. |.. |..
      |.. |.. |.. |.. |.. |.. |.. ||| pajārditam |
       
 
 
 
 6.24.1 hanugrahaṃ pādaharṣaṃ pārśvaśūlaṃ jvaraṃ kṣayam |
       
       vardhmakuṇḍalikṛcchrāṇi hṛdgrahaṃ gātrajaṃ klamam ||  
 6.24.2  aśītiṃ  vātikān rogān tailametadvyapohati |
       
       sannipātasamutthāṃś ca saṃsṛṣṭāṃś caikajāṃstathā  ||  
 6.24.3  yonivyāpattivandhyātvaṃ pravṛddhaṃ yadasṛgdaram |
       
       balavarṇakaraṃ caiva kāsakṣayanirbahaṇam ||  
 6.24.4  balāmūlātpalaśataṃ daśamūlācchataṃ tathā |
       
       śatāvaryā guḍūcyāś ca rāsnāmadhukadāruṇaḥ ||  
 6.24.5  kuryād daśapalānbhāgān kulutthān badarān yavān |
       
       māṣāṃś ca kuḍavāṃśena  jaladroṇeṣu pañcasu ||  
 6.24.6  kvāthaṃ droṇāvaśiṣṭantu tailāḍhakasamāyutam |
       
       ghṛtaprasthena vipacet kṣīradroṇena cāpy atha ||  
 6.24.7 peṣyān pradadyādvaidyo vai tagarośīravālakam |
       
       kuṣṭhadhānyakamustailā vacāñcāgurucandanam ||  
 6.24.8  paripelavakālīyaṃ  māṃsīṃ śrīveṣṭakaṃ rasam |
       
       kunduruṣkaṃ ca takkolaṃ  saralaṃ  nalikāṃ nakham ||  
 6.24.9  spṛkkākuṃkumakarpūraṃ jātitindukayoḥ phalam |
       
       patraṃ corakanāgāhvaṃ  śatāhvāṃ sahareṇukām  ||  
 6.24.10 saturuṣkaṃ jīvanīyaṃ 
      priyaṃguṃ hapuṣāṃ tathā |
       
       sthauṇeyakamuśīrāṇi śaileyaṃ ca samaṃ ghṛtam ||  
 6.24.11  kalkapiṣṭaiḥ pacettailametadvātāmayāpaham |
       
       pāne cābhyañjane nasye vastau cāpi prayojayet ||  
 6.24.12  sarvadehāśrayā vātāḥ saṃsṛṣṭāś caikajāś ca ye |
       
       teṣāṃ nigrahaṇe yuktam ity uvāca punarvasuḥ ||  
 6.24.13  tailenānena satataṃ vidhivattarpitaṃ naram |
       
       sarvāmayā varjayanti sihmāvāsaṃ yathā mṛgāḥ ||  
 6.24.14  balāyā jātasārāyāstulāṃ kuryāt sukuṭṭitām |
       
       pacettoye caturdroṇe caturbhāgāvaśeṣitam ||  
 6.24.15  palāni daśa piṣṭāni balāyās tatra dāpayet |
       
       luñcitānāṃ tilānāntu dadyāt tailāḍhakadvayam ||  
 6.24.16  caturguṇena payasā pacettanmṛdunāgninā |
       
       vātavyādhiṣu sarveṣu raktapitte  kṣatakṣaye ||  
 6.24.17  vyāpannāsu ca yonīṣu śastaṃ naṣṭe ca retasi |
       
       tāluśoṣaṃ tṛṣāṃ dāhaṃ pārśvaśūlamasṛgdaram ||  
 6.24.18  hanti śoṣamapasmāraṃ visarpaṃ saśirograham |
       
       āyurvarṇakaraṃ proktaṃ balātailaṃ prajākaram ||  
 6.24.19  rāsnāmūlasya kurvīta dve śate ca balāśatam |
       
       śatāvarīguḍcībhyāṃ varaṇāc ca śataṃ śatam ||  
 6.24.20  āḍhakīśigrukairaṇḍaśirīṣāragvadhād api |
       
 śvadaṃṣṭrābhūtikābhyāṃ ca pṛthak pañcapalaṃ kṣipet ||  
 6.24.21  toyadroṇeṣu daśasu sādhayetsūkṣmakuṭṭitam |
       
 droṇāvaśeṣe tasmiṃs tu tailasyārdharmaṇaṃ pacet ||  
 6.24.22  droṇān daśa ca dugdhasya ghṛtasyārdhaḍhakaṃ tathā |
       
       tadaikadhyaṃ vipaktavyaṃ garbhe cātra vipācayet ||  
 6.24.23  madhukaṃ mālatīpuṣpaṃ mañjiṣṭhāṃ madayantikām |
       
 kāśmaryāmajamodāṃ ca śṛṅgīṃ kapilamustakam ||  
 6.24.24  ātmaguptāḍhakīmūrvāvārtākāni madhūlikām |
       
       sahadevāmathairaṇḍāṃ  rohiṣaṃ navamālikām ||  
 6.24.25  phaṇijjakaṃ madhūkāni vīrānīrakadambakam |
       
       phalaṃ ca pīlupālāśaṃ kumāryaśvatthataindukam ||  
 6.24.26  hrīberaṃ pippalīkuṣṭhaṃ drākṣāṃ kaṭukarohiṇīm |
       
       kāyasthāṃ ca vayasthāṃ ca madhuparṇīṃ sacitrakām ||  
 6.24.27  mahāpuruṣadantāṃ ca modakīṃ sallakīm api |
       
       devadārvaguru śreṣṭhaṃ candanaṃ paripelavam ||  
 6.24.28  nīlotpalamuśīrāṇi mṛdvīkāṃ sāmlavetasām |
       
       etaiḥ palasamaiḥ piṣṭaissamaṃ tailaṃ vipācayet ||  
 6.24.29  bhojane ' bhyañjane pāne vastau nasye ca śasyate |
       
       vātavyādhiṣu sarveṣu kṣatakṣīṇe śirograhe ||  
 6.24.30  svarakṣaye raktapitte hikkāśvāseṣv asṛgdare |
       
       mārute pittasaṃsṛṣṭe saṃsṛṣṭe śoṇitena ca ||  
 6.24.31 viṣamajvarahṛdroge gātrakampe tathaiva ca |
       
       apasmāre raktagulme puṃsāṃ naṣṭe ca retasi ||  
 6.24.32  rāsnātailam idaṃ śreṣṭhaṃ balamāṃsavivardhanam |
       
       samūlapatraśākhasya śataṃ sahacarasya ca ||  
 6.24.33  caturṣu  toyadroṇeṣu sādhayetsūkṣmakuṭṭitam |
       
       droṇāvaśeṣapūte ca pacettailāḍhakaṃ śanaiḥ ||  
 6.24.34 ambujānūpamāṃsaiś ca śirastasyopanāhayet |
       
 nasyakarma ca kurvīta picuṃ mūrdhni ca dāpayet ||  
 6.24.35  mukhaṃ vighaṭayet tasya sandaṃśena yathāsukham |
       
       bhṛṅgāreṇa prayacchec ca snehamāṃsarasaṃ tathā ||  
 6.24.36  avyādadānasya tathā dantānuddhāṭya  saṃhatān |
       
       āmāśayagate vāte snehairnopacared bhiṣak ||  
 6.24.37  laṅghanaṃ tasya kurvīta tathā saṃśodhanāni ca |
       
       āmapralepasambhūtaḥ śleṣmasthānagato ' nilaḥ ||  
 6.24.38  snehairmāṃsarasaiś caiva snehyamāno vivardhate |
       
       tasmāt tasya virūkṣāṇi bhojanāni kaṭūni ca ||  
 6.24.39  āhāre cauṣadhārthe ca vidadhyācśāstrakovidaḥ |
       
       āmāśayasthe vamanaṃ kṣārāḥ kṣāraguḍās tathā ||  
 6.24.40  ariṣṭāśśīdhavaś caiva hitaṃ māṃsaṃ ca jāṅgalam |
       
       śyāmākāḥ koradūṣāś ca mudgā lohitaśālayaḥ ||  
 6.24.41  svedo yavānnaṃ ca hitamāmāśayagate ' nile |
       
       yadā pakvāśayagato rūpāṇi kurute ' nilaḥ ||  
 6.24.42  sirāsu sarvagātreṣu majjasvasthigato ' pi vā |
       
 nirūpya rūpamuktasya tasya kuryāc cikitsitam ||  
 6.24.43  kṛtsnaṃ yadupadiṣṭaṃ tu vātavyādhicikitsitam |
       
       raktasthānagate vāyau pūrvamuktaṃ cikitsitam ||  
 6.24.44  vātaśoṇitake tat tu kuryād raktagate ' nile |
       
       samutthitāyāṃ gṛdhrasyāṃ balātailaṃ praśasyate ||  
 6.24.45  śreṣṭhaṃ mūlakatailaṃ vā tailaṃ sahacarasya vā |
       
       vastayaḥ snehapānāni snehaśconmardanani ca ||  
 6.24.46  gṛdhrasyāṃ tu praśasyante śoṇitasya ca mokṣaṇam |
       
       aśītirvātajā rogāḥ ye ye pūrvaṃ prakīrtitāḥ ||  
 6.24.47  teṣāmeṣā cikitsā tu vāyoḥ sthāneṣu saptasu |
       
       sādhyā ye cāpy asādhyās tu rogā mārutasambhavāḥ ||  
 6.24.48  utpatantyatha tiṣṭhanti vāyoḥ sthāneṣu saptasu |
       
       asthimajjāgato  bhaṅgaṃ kampanaṃ gātraśoṣaṇam ||  
 6.24.49  pakṣagrahamapasmāramunmādam api cārditam |
       
       hanugrahaṃ kuṇiṃ kubjaṃ pāṅgulyaṃ sandhivicyutim ||  
 6.24.50 karoti māruto ' nye ca vātarogā bhavanty api |
       
 sādhyān sthānavaśādeva tāṃścikitsedyathākramam ||  
 6.24.51  itīyaṃ vistareṇoktā cikitsā vātarogiṇām |
       
       vāto hi jīvite hetuḥ prāṇināṃ ca tathātyaye ||  
 6.24.52  santatyā gamayennityaṃ sūryaṃ candramasaṃ tathā |
       
       varṣaṇaṃ vāyunā loke tathaiva ca nivāraṇam ||  
 6.24.53  vahate ca vimānāni sarvaśaḥ svargavāsinām |
       
       sāgare kurute velāṃ vāyurmeghān sṛjaty api ||  
 6.24.54  vigatirvāyunā megho vidyudbhavati vāyunā |
       
       trailokyadhārī pavanassarvaṃ vātātpravartate ||  
 6.24.55 nirvartayetpuṣpaphalaṃ vāyurdhārayate jalam |
       
       ulkāpātān mahīkampān dharaṇīdhāraṇāni ca ||  
 6.24.56  ākāśe  dhārayed gaṅgāṃ vāyus tv atibalānvitaḥ |
       
 etāś cānyāś ca bahavo vāyor guṇavibhāvanāḥ  ||  
 6.24.57  tasmāt prayatnatas tasya cikitsāṃ bhiṣajāṃ varaḥ |
       
       kuryāc chāstrānusāreṇa tathā siddhim avāpnuyāt || ity āha bhagavān ātreyaḥ |
       
       iti bhele caturviṃśo ' dhyāyaḥ || || pañcaviṃśo ' dhyāyaḥ || athātaḥ
       plīhahalīmakacikitsitaṃ vyākhyāsyāma iti ha smāha bhagavān ātreyaḥ |
       
 
 
 
 6.25.1  abhiṣyandīni bhojyāni bhuñjītātīva yo naraḥ |
       
       laṅghito vā virikto vā vyāyāmam upasevate ||  
 6.25.2  bhuktvā pītodako yas tu sahasā saṃpradhāvati |
       
       pṛṣṭhayānād drutāc cāpi plavanātsnehavibhramāt ||  
 6.25.3  rogairanyaiś ca klinnānāṃ kurbalānāṃ ca dehinām |
       
       plīhā sthānātpravardheta  tasya rūpāṇi me śṛṇu ||  
 6.25.4  karotyagnermārdavaṃ ca śūlaṃ kaṭhina eva ca |
       
       mahāparigrahaścaiṣa plīhā vātasamudbhavaḥ ||  
 6.25.5  sajvaraḥ sapipāsaś ca svedanastīvravedanaḥ |
       
       pītakaḥ stabdhagātraś ca plīhā pittātmako bhavet ||  
 6.25.6  nity ānāhitakoṣṭhaś ca nity odāvartapīḍitaḥ |
       
       vedanābhiparītaś ca plīhā śleṣmātmako  mataḥ ||  
 6.25.7  trayāṇāṃ yatra rūpāṇi doṣāṇāṃ lakṣayed bhiṣak |
       
       asādhyam iti taṃ vidyāt plīhānaṃ sānnipātikam ||  
 6.25.8  muṣṭimātrassusādhyas tu paramastamupācaret |
       
       atipramāṇavṛddhas tu na sidhyati kathañcana ||  
 6.25.9  sarveṣu teṣu daurbalyamānāho gātrasādanam |
       
       aruciś cāvipākaś ca varcomūtragraho jvaraḥ || 
 
 6.25.10  mārdvīkaṃ ca pibedyuktyā gaṇḍīrāriṣṭam eva vā |
       
       candraprabhaṃ śārkaraṃ vā pāyayet tu halīmake ||  
 6.25.11  ayor ajīyaṃ kṣīreṇa pāyayet tu rasāyanam |
       
       agastyābhayalehaṃ vā seveta prayataḥ śuciḥ || ity āha bhagavān ātreyaḥ || iti
      bhele pañcaviṃśo ' dhyāyaḥ || || ṣaḍviṃśo ' dhyāyaḥ || athāto '
      patantrakacikitsitaṃ vyākhyāsyāma iti ha smāha bhagavān ātreyaḥ |
       
 
 
 
 6.26.1  rūkṣānnapānasevābhir vegasandhāraṇena ca |
       
       karśitasyātimātrantu  ceṣṭitasya tathaiva ca ||  
 6.26.2  viriktayuktanasyasya vastinā karśitasya ca |
       
       apatantritabhaktasya bhaktasyāpyatisevinaḥ ||  
 6.26.3  śuddhaḥ pakvāśayagato vāyurvṛddhaḥ prapadyate |
       
       sa pīḍayitvā hṛdayaṃ dhamanīrdaśa saṃsthitaḥ ||  
 6.26.4  ūrdhvamāpūrya srotāṃsi śiraśśaṅkhau ca dhāvati |
       
 ākṣepāttasya gātrāṇi nāmyante  ca dhanuryathā ||  
 6.26.5  nimīlitākṣaḥ stabdho vā nirucchavāso viceṣṭate |
       
 kṛcchrācchavasiti sarpīva kūjaty api kapotavat ||  
 6.26.6  mukte ca hṛdi vātena punaḥ svāsthyaṃ niyacchati |
       
       bhūyas tu śete srastākṣo muhyatyaprayato yathā ||  
 6.26.7  ghorassa vātiko rogo dhamanīhṛdayāśritaḥ |
       
       sannirodhāc ca nāḍīnāṃ yantritānāṃ ca vegataḥ ||  
 6.26.8  srotasāṃ vyākulībhāvānnityaṃ syādapatantrakaḥ |
       
       na cainaṃ vāmayed dhīro na cāpy enaṃ virecayet ||  
 6.26.9  na cāsyāsthāpanaṃ dadyānna cainamapatarpayet |
       
       pippalyo ' tha viḍaṅgāni śigrūṇi maricani ca ||  
 6.26.10  etāni sūkṣmapiṣṭāni kuryāc chīrṣavirecanam |
       
       śvasato yasya saṃvṛddhiḥ śleṣmaṇo mārutasya ca ||  
 6.26.11  tasya śleṣmaṇyupahate saṃjñā samupajāyate |
       
       sauvarcalaṃ dāḍimaṃ ca tathā hiṃgvamlavetasam || 6.2 
 6.26.12  mahauṣadhaṃ ca pītāni nāśayantyapatantrakam |
       
       hiṅgu puṣkaramūlaṃ ca tumburūṇi harītakī ||  
 6.26.13 yavakvāthodakenaitaddātavyaṃ lavaṇaistribhiḥ |
       
       hṛdrogaṃ pārśvaśūlaṃ ca pravṛddhaṃ cāpatantrakam ||  
 6.26.14  yogo ' yaṃ śamayatyāśu śūlaṃ gulmaṃ ca vātikam |
       
       vibhītakaṃ cātiviṣāṃ  bhadramustāṃ sapippalīm ||  
 6.26.15  bhārṅgīṃ saśṛṅgaberāṃ ca sūkṣmacūrṇāni kārayet |
       
       tāni cūrṇāni madyena pītānyuṣṇodakena vā ||  
 6.26.16  nāśayanti nṛṇāṃ kṣipraṃ śvāsakāsapatānakam |
       
       harītakī vacā rāsnā saindhavaṃ sāmlavetasam ||  
 6.26.17  ghṛtamātrāsamāyuktaṃ nāśayatyapatānakam |
       
       śukanāsā mahāvallī dve bṛhatyau mahauṣadham ||  
 6.26.18  niculaś caiva bhārṅgī ca |.. |.. kālikā |
       
       punarnavā ceti samairakṣamātraiḥ pacedbhiṣak ||  
 6.26.19  toyāḍhake ghṛtaprasthaṃ tatsiddhaṃ cāpi pāyayet |
       
       śvāsakāsā mahāhikkā hṛdrogaś cāpatantrakaḥ  ||  
 6.26.20  nātikrāmed idaṃ sarpiḥ velāmiva mahodadhiḥ |
       
       kākādanī balālambā  dve bṛhatyau mahauṣadham ||  
 6.26.21  kadambapuṣpī kālā ca candravallī tathā vṛṣā |
       
       ādārī ca vidārī ca suvahā keśavaty api ||  
 6.26.22  eteṣāṃ dvipalān bhāgān jaladroṇe vipācayet |
       
       etairevākṣamātraiś ca ghṛtaprasthaṃ vipācayet ||  
 6.26.23  dviguṇena kaṣāyeṇa tatsiddhaṃ yuktiyaḥ pibet |
       
 asādhyāṃ mahatīṃ hikkāṃ śvāsaṃ caivāpakarṣati ||  
 6.26.24  harītakyāś ca pañcād dve ca sauvarcalātpale  |
       
       vipācayed ghṛtaprasthaṃ dviguṇakṣīrasaṃyutam ||  
 6.26.25  apatānaṃ sahṛdrogametasarpirvyapohati |
       
       hikkāśvāsau  ca saṃvṛddhau sadya eva cikitsati ||  
 6.26.26  atapānakanāśārthametaduktaṃ cikitsitam |
       
       athārditānāṃ vakṣyāmi cikitsāṃ lakṣaṇāni ca ||  
 6.26.27  śastrakāṣṭhaprahārācca  grāmyadharmātisevanāt |
       
       chardanānmadyapānāc ca dhanuṣaś ca vikarṣaṇāt ||  
 6.26.28  nityaṃ vyāyāmaśīlānāṃ patanāllaṅghanād api |
       
 avatantritabhaktasya vyādhinā karśitasya ca ||  
 6.26.29  narasya kupito vāyurūrdhvam eva prapadyate |
       
       hanumūlaṃ śiraś cāpi grīvāṃ caivārdayaty api ||  
 6.26.30  sa jihmaṃ kutute tasya vadanaṃ cakṣureva ca |
       
       kampate ' sya śirogrīvaṃ nāsā vakrībhavaty api ||  
 6.26.31 tasyākṣiṇī nimīlyete niṣpande viṣame tathā |
       
       ūrdhvaṃ viprekṣate ' tyarthaṃ tiryagākekarekṣaṇaḥ ||  
 6.26.32  oṣṭhau śvayathumantau  ca cibukaṃ ca vināmyate |
       
       ṣṭhīvatyathātimātraṃ  hi kalā sajjati cāsya vāk  || |.. |.. |..
      |.. |.. |.. |.. |.. |.. || saptaviṃśo ' dhyāyaḥ || |.. |.. |.. |.. |.. |.. |..
      |.. |.. |.. |.. |.. |.. ||| nāṃ vraṇanāśanāḥ |
       
 
 
 
 6.27.1  vraṇasya kāle sampaśyan tataḥ kuryād upakramam |
       
       bhedanaṃ pācanaṃ caiva stambhanaṃ śoṣaṇaṃ tathā ||  
 6.27.2  srāvaṇaṃ ropaṇaṃ caiva vraṇe kuryād upakramam |
       
       uditā karṇamoṭaśca  rāsnā mūlakaparṇikā ||  
 6.27.3  śukanāsā sugandhā ca samaṅgā  caiva kuṣṭhakam |
       
       kāleyakaṃ balā dantī pāṭhā  śatapadī  sthirā ||  
 6.27.4 pīḍanīyaḥ  praleyo ' yaṃ vraṇaśvayathunāśanaḥ
      |
       
       udumbaraḥ  śirīṣaś ca madhukaṃ candanaṃ tilāḥ ||  
 6.27.5 indukāntaṃ samudrāntā tathaiva ca śatāvarī |
       
       nīlotpalaṃ padmakaṃ ca tvacā dve cāpi sāribe ||  
 6.27.6  eṣa pralepo gāraṃ ca vraṇānāṃ tu vināśayet |
       
       tilakalkassamadhukaḥ  picumandasya  kalkavān ||  
 6.27.7 pūrvābhyāṃ sarpiṣā yukto vraṇeṣu vraṇaropaṇaḥ |
       
       triphalā dhātakī lodhraṃ samaṅgā madhukaṃ balā ||  
 6.27.8  dve bṛhatyau samudrāntā tathaiva ca śatāvarī |
       
       nīlotpalaṃ kaṭphalaṃ ca mālatī svarṇayūthikā ||  
 6.27.9  eṣāṃ kalkaissamaissiddhaṃ tailaṃ syād vraṇaropaṇam |
       
 nimbvāmrāmalakīnāṃ ca pallavaṃ madhukaṃ balā ||  
 6.27.10  etaiśśakṛdrasesiddhaṃ  tailaṃ vraṇanibarhaṇam |
       
       nyagrodhodumbarāśvatthaplakṣapāṭhāvarārjunāḥ  ||  
 6.27.11  śamībadaryā eteṣāṃ kaṣāyā vraṇadhāvanāḥ |
       
       yavānnaṃ śālikā raktā mudgā nīvāraṣaṣṭikāḥ ||  
 6.27.12  jāṅgalāni ca māṃsāni vraṇitaśśīlayetsadā  |
       
       amlaṃ dadhi ca śākaṃ ca māṃsaṃ cānūpavārijam ||  
 6.27.13  kṣīraṃ gurūṇi cānnāni vraṇitaḥ parivarjayet |
       
       etanupakramān kuryād vraṇe kāyacikitsakaḥ ||  
 6.27.14  śalyakṛc cāpi kurvīta vraṇe śeṣānupakramān |
       
       chedyaṃ bhedyaṃ ca lekhyaṃ ca sīvyaṃ pracchanam eva ca ||  
 6.27.15  pācanaṃ yac ca tastulyaṃ bhaved anyac ca kiṃcana |
       
       dvādaśa vraṇadoṣāśca  parīkṣā caiva ṣaḍvidhā ||  
 6.27.16 upakramāś ca ṣaṭtriṃśanniyatāḥ śalyahetuke |
       
       uddeśataḥ kriyāś caitāḥ kuryāt kāyacikitsakaḥ ||  
 6.27.17  triphalā madhukaṃ lodhraṃ mañjiṣṭhā bilvaśuṇṭhikā |
       
       samaṅgā dhātakī lākṣā viryāsaḥ śālmalerapi ||  
 6.27.18  pālāśasya ca niryāso niryāsaḥ kakubhasya ca |
       
       sūkṣmāny etāni cūrṇāni vraṇānāṃ ropaṇaṃ param ||  
 6.27.19  gugguloḥ sallakīnāṃ ca sarjasya tiniśasya ca |
       
       niryāsā ropaṇāḥ poktāḥ samastāḥ pṛthageva vā ||  
 6.27.20  vraṇe dhūmakramā ye ca pratyutpattau ca yā kriyā |
       
       etaccheṣaṃ śalyakṛtā kartavyaṃ dṛṣṭakarmaṇā || ity āha bhagavān ātreyaḥ |
       
       iti bhele saptaviṃśo ' dhyāyaḥ || || aṣṭāviṃśo ' dhyāyaḥ
      || athātaḥ pānātyayacikitsitaṃ vyākhyāsyāma iti ha smāha bhagavān
      ātreyaḥ |
       
 
 
 
 6.28.1 sarve lavaṇavarjyās tu rasā madye pratiṣṭhitāḥ |
       
       tīkṣṇaṃ coṣṇaṃ tathā sūkṣmamāśukāri  vyavāyi ca ||  
 6.28.2 dīpanīyaṃ ca hṛdyaṃ ca sarvabhūtahitaṃ laghu |
       
       cintāśorkaklamaharaṃ ratiprītivivardhanam ||  
 6.28.3  harṣasthāne harṣakaraṃ bhayasthāne bhayāpaham |
       
       rativihārajananaṃ dyutiśauryakaraṃ param ||  
 6.28.4  śarīrāvayavān sarvānanugacchatyaṇūnapi |
       
 taikṣṇyān mohayate cittam auṣṇyāt pittakaraṃ ca tat ||  
 6.28.5  hṛdyaṃ vaiśadyabhāvāc ca raukṣyānmārutakopanam |
       
       śleṣmaghnaṃ tīkṣṇabhāvac ca harṣaṇād vṛṣyamucyate ||  
 6.28.6  madyāvacāraṇāttasya kupitau pittamārutau |
       
       śoṣayetāṃ rasavahāḥ sirāḥ kloma ca tālu ca ||  
 6.28.7 tṛṣāparītasso ' tyarthaṃ pānamevābhinandati |
       
       pītaṃ pītaṃ śoṣayato dehe tasyāgnimārutau ||  
 6.28.8  gacchatyāśu jarāṃ dehe sikatāyāmivodakam |
       
       tasmād ahorātram api pibataḥ pānasevinaḥ ||  
 6.28.9  tṛṣṇā nopaśamaṃ yāti pānaṃ jīryati cāśu ca |
       
       bhrāmitasya tu madyena pittaṃ vāyuś ca dehinaḥ ||  
 6.28.10  vihīne cittamanasi buddhiṃ pīḍayatastataḥ |
       
 sa roditi praharati visṛjatyati dhāvati ||  
 6.28.11  patatyutpatate hanti bahvabaddhaṃ ca bhāṣate |
       
       gacchatyagamyāmanyāṃ  ca kāryākārye na budhyate ||  
 6.28.12 tathā śvabhre ca patati śete ca mṛtaśāyikām
      |
       
       nagno viśedvicaitanyaṃ vicareddhi vicetanaḥ ||  
 6.28.13 īdṛśo ' pi bhavenmattaḥ pānenonmathitendriyaḥ |
       
       pramāṇena pibenmadyaṃ nātiseveta paṇḍitaḥ ||  
 6.28.14  yuktyā tu sevyamānaṃ tatpānaṃ cāmṛtamucyate |
       
       pānaṃ tadbhojane ' tyarthaṃ rucimantaṃ  karoti ca ||  
 6.28.15  harṣaṃ janayate strīṣu tajjarogaṃ cikitsakaḥ |
       
       pānenaiva praśamayennānyattasya cikitsitam ||  
 6.28.16  tasmānmadyaṃ niṣeveta śubhrāṇi vacanāni ca |
       
       bhajellaghūni cānnāni jāṅgalānna mṛgadvijān ||  
 6.28.17  snānaṃ sugandhaiḥ snānīyaiḥ kṛtvā tvaganulepanam |
       
       śabdān manojñān śṛṇvaṃś ca manojñaissaha bandhubhiḥ ||  
 6.28.18  gṛhe ' tyantasukhe hyetat kuryāt prasthottarottaram |
       
       kāntāssumadhyavayasaḥ tanumadhyāśśucismitāḥ ||  
 6.28.19 candrapādānmanohṛṣṭāścitramālyāmbarasrajaḥ |
       
       caturāḥ  kṣaumavasanā muktāmaṇivibhūṣitāḥ  ||  
 6.28.20  raktacandanadigdhāṅgā manojñā maṇimekhalāḥ |
       
       tāḥ samāliṅgya śayane śayītāpratimāḥ striyaḥ ||  
 6.28.21  yoṣito vai pradhānā vai śītasparśāḥ 
      svabhāvataḥ  |
       
       nṛṇāṃ svabhāvataś caiva nāryo harṣavivardhanāḥ ||  
 6.28.22  somo hi śiśiro dhāturhṛdi harṣāt
      pravardhate  |
       
 tasmād ālāpasaṃlāpaissaṃvāhanavinodanaiḥ ||  
 6.28.23  nārīṃ praharṣajananīṃ sevetāśu madātyaye |
       
 gītatūryasvanās tatra suhṛdaś ca madotkaṭāḥ ||  
 6.28.24  priyānuvarti gāyanto harṣaṃ kuryurmadātyaye |
       
       nirdoṣāṇi ca madyāni yuktāni śiśirairjalaiḥ ||  
 6.28.25  tāni tāni śubhairmāsaiḥ sopadaṃśāni pāyayet |
       
       pānakāni ca mukhyāni ṣāḍavāṃstarpaṇāni ca ||  
 6.28.26 tavakṣīrīṃ  sacukrīṃ  ca sevetāsau
       madātyaye |
       
       takraṃ drākṣārasassīdhustaittirīko raso madhu ||  
 6.28.27  āranālaṃ ca śukraṃ ca koladāḍimayo rasau |
       
 lājāḥ santarpaṇāś caiva sūkṣmāś ca yavatarpaṇāḥ ||  
 6.28.28  sauvarcalamajājyaś ca saindhavaṃ lavaṇaṃ tathā |
       
       śiśireṇa jalenaitattarpaṇaṃ pānavatpibet ||  
 6.28.29  mātuluṅgopadaṃśaṃ ca hanyāt pānātyayaṃ nṛṇām |
       
       lākṣārasastaittirīko dāḍimasya raso madhu ||  
 6.28.30  pūrvakalpena pātavyaṃ sampanne pānavibhrame |
       
       karkandhubadarāṇāṃ ca prasthaṃ kuryāt sukuṭṭitam ||  
 6.28.31 dviprasthe gālayaṃstoye saptakṛtvaḥ punaḥ punaḥ |
       
       mṛṇmaye tatra vai bhāṇḍe svanuguptaṃ nidhāpayet ||  
 6.28.32  dve ca dadyād guḍapale śarkarāyāḥ palaṃ tathā |
       
       sūkṣmaṃ ca maricātkarṣaṃ caturthaṃ kesarasya ca ||  
 6.28.33  tvakpatradharaṇe dve ca sūkṣmailākarṣam eva ca |
       
       amṛṇālārdhakarṣaṃ ca sūkṣmacūrṇāni kārayet ||  
 6.28.34  jātīvāsanayopetaṃ  pānakaṃ pānavibhrame |
       
       nāśayatyāśu pānena chinnābhrāṇīva mārutaḥ ||  
 6.28.35  etacchardiṃ tṛṣāṃ dāhamatisāraṃ pravāhikām |
       
       aruciṃ mūtrakṛcchraṃ ca hanyāt pānātyayaṃ nṛṇām ||  
 6.28.36  kāśmaryaṃ dāḍimaṃ drākṣāṃ madhukaṃ saparūṣakam |
       
       kuṭajāni ca saṃkṣudya prakṣipettajjalāḍhake ||  
 6.28.37  sūkṣmailāmadhukaṃ lodhraṃ mañjiṣṭhā pippalī tathā |
       
       etāni sūkṣmacūrṇāni dadyānmānaṃ  ca yuktitaḥ ||  
 6.28.38  kesaraṃ cātra dātavyaṃ puṣpaṃ nīlotpalasya ca |
       
       etatpānātyaye deyaṃ tṛṣācchardinivāraṇam ||  
 6.28.39  dve guḍūcī pale dve ca balā dvipalam eva ca |
       
       lāmajjakamṛṇālābhyāṃ dve pale madhukotpalam ||  
 6.28.40  etānyāpothya deyāni nave bhāṇḍe jalāḍhake |
       
       guḍasya ca palānyaṣṭau dadyānnīlotpalaṃ tathā ||  
 6.28.41  etatpānātyaye deyaṃ pānakaṃ kesarairyutam |
       
       jvaradāhatṛṣāśvāsacchardihikkāśca  nāśayet ||  
 6.28.42  yadi saṃśamanairetairna śāmyetpānavibhramaḥ |
       
       pāyayet taṃ trivṛccūrṇaṃ yuktyā madyena saṃyutam ||  
 6.28.43  pibedvirecanaṃ cūrṇaṃ mahātarpaṇam eva vā |
       
       pūrvoktānmodakāṃś cāpi bhakṣayitvā pibetsurām ||  
 6.28.44  vamanīyaṃ yadā vidyāt tadainaṃ vāmayed bhiṣak |
       
       vamanairmadyasaṃyuktaiścūrṇaiḥ pācanakair api ||  
 6.28.45  yavakṣāraiś ca saṃsargīṃ  tasya kuryāc cikitsakaḥ
      |
       
       na hi peyāḥ praśasyante manuṣyāṇāṃ madātyaye ||  
 6.28.46  madātyaye na śasyante yavāgvo doṣanāśanāḥ |
       
       jāṣyāt pānasya pītasya vegaṃ janayate punaḥ ||  
 6.28.47 tanmadyaśeṣaṃ saṃvṛddhaṃ kurvād ghorānupadravān |
       
       tasmāt pānātyaye ' pathyāḥ snehāḥ  peyā yavāgvapi ||  
 6.28.48  sūkṣmāṇi dehasrotāṃsi madyaṃ samanudhāvati |
       
       tiṣṭhatyavayavaiś cānyasrotassu viṣameṣv api ||  
 6.28.49 viṣvagdhṛtāṃs tu koṣṭhasthān kopayatyānilādikān |
       
       dhātavaste kharībhūtā vivṛddhāḥ pānadūṣitāḥ ||  
 6.28.50  pānena saha saṃsṛṣṭā janayanty āmayān bahūn |
       
       vyavāyi  madyamuddiṣṭaṃ viśeṣeṇa manīṣibhiḥ ||  
 6.28.51  ye tu sūkṣmādiviṣayā madyādīnanuyānti vai |
       
       na hi tānviṣayānanyo rasaśśakto vidhāritum  ||  
 6.28.52  tasmāt pānātyayārtānāṃ  madyamevauṣadhaṃ param |
       
       svā hi yoniś ca tatpānaṃ pralīnaṃ koṣṭhamāśritam ||  
 6.28.53  vaśībhūtaṃ prayatnena mahāsrotaḥ prapadyate |
       
       ārtasya madyasaṃyuktāny auṣadhāny api sarvaśaḥ ||  
 6.28.54  madyātyaye prakurvīta kriyāḥ śītāś ca sarvaśaḥ |
       
       ataś ca madyasaṃyuktāstarpaṇāḥ khalu dehinaḥ ||  
 6.28.55  deyāś cātiviriktāya  srotasāṃ śodhanāya ca |
       
       auṣṇyāt taikṣṇyādvikāsitvād vyavāyitvāc ca raukṣyataḥ ||  
 6.28.56  tulyaṃ hi rasavīryābhyāṃ viṣaṃ madyaṃ ca kīrtitam |
       
       tasmāt tattatkriyāssarvā viṣavatsamupācaret ||  
 6.28.57  kledanaṃ tīkṣṇamuṣṇaṃ ca vidāhyañjananāvanam  |
       
       tasmād uṣṇodakaṃ svedaṃ dhūmaṃ pānaṃ ca sarpiṣaḥ ||  
 6.28.58  jvālānalaṃ tu sarveṣāṃ yavāgūśca  vivarjayet |
       
       dadhi dugdhaṃ ca śākaṃ ca grāmyānūpaudakāni ca ||  
 6.28.59 tilapiṣṭakṛtaṃ caiva pānarogī vivarjayet |
       
       śālīn saṣaṣṭikān  mudgān jāṅgalānmṛgapakṣiṇaḥ ||  
 6.28.60  pānātyaye praśaṃsanti bhojaneṣu cikitsakāḥ |
       
       sameṣu dhātukopeṣu vivikteṣu ca me śṛṇu ||  
 6.28.61  atimātraṃ yadā pānaṃ pītaṃ kopayate ' nilam |
       
 saṃdṛśya vātikaṃ rūpaṃ tasya kuryāc cikitsitam ||  
 6.28.62  sauvarcalavyoṣayutaṃ madyaṃ mākṣikasaṃyutam |
       
       cukraṃ dāḍimasaṃyuktaṃ vātapānātyaye hitam ||  
 6.28.63 toyaṃ madyaṃ ca śuktaṃ ca dadhi tvamlaṃ ca
      kāñjikam |
       
       samākṣikastarpaṇo ' yaṃ vātapānātyaye hitaḥ  ||  
 6.28.64  abhyaṅgo mardanaṃ snānaṃ pānānyardhodakāni ca |
       
       vyaktāmlavyoṣasaṃyuktān rasān vrīhīṃś ca śīlayet ||  
 6.28.65  chāgalaṃ taittiraṃ  krauñcaṃ
      kaukkuṭaṃ bārhiṇaṃ tathā |
       
       vātapānātyayārtānāṃ bhojanārthaṃ hitaṃ nṛṇām ||  
 6.28.66  āmramāmrātakaṃ bhavyaṃ kapitthaṃ karamardakam |
       
       pūrvakalpena pātavyaṃ pānakaṃ vātarogiṇām ||  
 6.28.67 cavyaṃ sauvarcalaṃ hiṅgu mātuluṅgamahauṣadham |
       
       tathājamodacūrṇaṃ ca madyena saha pāyayet ||  
 6.28.68  pānātyaye pittakṛte pānakaṃ śarkarāyutam |
       
       pibenmākṣikasaṃyuktamardhatoyapariplutam ||  
 6.28.69  kecitpānaṃ tu garhanti pittapānātyaye nṛṇām |
       
       tanmadyānna  hi cecchakyaṃ vinā cānyaiścikitsitum ||  
 6.28.70  saṃyuktaṃ taddhi pittaghnairmadyamevāpi  sevyate |
       
       vidāryāmalakānāṃ ca rasairikṣurasena vā ||  
 6.28.71  madhūkamadhukāśmaryakharjūraṃ nīlamutpalam |
       
       pānakaṃ madyasaṃyuktaṃ pūrvakalpena sādhayet ||  
 6.28.72  ārdrakṣaumaparicchannā muktāmaṇivibhūṣitāḥ |
       
       śyāmāścandanadigdhāṅgāḥ  svapyādāśliṣya yoṣitaḥ ||  
 6.28.73  madyaṃ kharjūrakalkena pibed ikṣurasena vā |
       
       pakvaṃ pīlurasaṃ vāpi vārtākīrasam eva vā ||  
 6.28.74  raso drākṣāvidārībhyāṃ madyamikṣuraso madhu |
       
 pittapānātyayārtānāmetatpānaṃ  hitaṃ nṛṇām ||  
 6.28.75  dṛtiṃ himāmbusampūrṇāṃ gandhamālyasamucchritām  |
       
       svapyāt pariṣvajya gṛhe pittapānātyayārditaḥ ||  
 6.28.76  sarāṃsi vanarājiś ca nalinī phullapaṅkajā  |
       
       bhavetpaṅkajapatraiś ca śayanaṃ candanokṣitam ||  
 6.28.77  upagūhya mṛṇālāni kalhārakusumāni ca |
       
 śayīta jalasaṃsṛṣṭavyajanair upavījitaḥ ||  
 6.28.78  pānātyaye pittakṛte śastrāśaniviṣopame |
       
 jāṅgalairghṛtasaṃyuktairbhojayed raktaśālikān ||  
 6.28.79  mudgayūṣeṇa vā śītaṃ bhojanmṛdulaudanam  |
       
       triphalāyāḥ kaṣāyaṃ vā pibenmadyena saṃyutam ||  
 6.28.80  kṣaudreṇa rasamikṣorvā trivṛtkalkena vā punaḥ |
       
       triphalātvaṅmadhūkāni padmakaṃ padmakesaram ||  
 6.28.81  nīlotpalaṃ mṛṇālāni naladaṃ candanaṃ balām |
       
       siddhaṃ kaṣāyaṃ śītaṃ taiḥ śarkarāmadhusaṃyutam ||  
 6.28.82  kiṃcinmadyena saṃyuktaṃ pittapānātyaye hitam |
       
       drākṣā pīlūni pakvāni kharjūrāṇi parūṣakam ||  
 6.28.83  bhavyaṃ panasamajjā ca majjā tālaphalasya ca |
       
       āpothya tāni sarvāṇi palāṃśāni jalāḍhake ||  
 6.28.84  caturbhāgāvaśeṣaṃ  tu nave kumbhe samāvapet |
       
       datvā sitāpalānyaṣṭau palaṃ nīlotpalasya tu ||  
 6.28.85  tatpibetpānakaṃ  yuktyā pittapānātyayārditaḥ |
       
 ślaiṣmike pānaroge ca madyena vamanaṃ hitam ||  
 6.28.86  paṭolaṃ picumandaṃ ca madanasya ca pallavam |
       
       guḍūcī cāṭarūṣaś ca triphalā pāribhadrakaḥ ||  
 6.28.87  kaṣāyaṃ pāyayed etaṃ śītaṃ mākṣikasaṃyutam |
       
       nityaṃ seveta tiktāni kaṣāyakaṭukāni ca ||  
 6.28.88  jāṅgalāni ca māṃāni seveta mṛgapakṣiṇām |
       
       pibetkuṭannaṭācūrṇaṃ triphalārasasaṃyutam ||  
 6.28.89  dīpanīyāṃś ca seveta yogān pānena nity aśaḥ |
       
       vikāre śleṣmaṇi  hitaṃ madyaṃ bhūyiṣṭham eva hi ||  
 6.28.90  tasmāt pānātyaye madyaṃ ślaiṣmike paricakṣmahe |
       
       eṣā vimānataḥ proktā śleṣmapānātyaye kriyā ||  
 6.28.91  sarvataḥ sannipāte tu sadā kuryāc cikitsitam |
       
       ahāni sapta cāṣṭau vā nṛṇāṃ pānātyaye smṛtam ||  
 6.28.92  pānaṃ hi bhajate jīrṇamata ūrdhvaṃ vimārgataḥ |
       
       anena kālayogena yo rogo na nivartate ||  
 6.28.93  kṛtvānupūrvyā pānasya  kuryāt tasya cikitsitam |
       
       hikkāśvāsādayo rogā ye ca sarve samutthitāḥ ||  
 6.28.94  teṣāṃ cikitsitaṃ kuryād yathā sve sve cikitsite |
       
       iti pānātyayārtānāṃ vistareṇa cikitsitam ||  
 6.28.95  prajāhitam idaṃ proktaṃ śiṣyāṇāmarthasiddhaye || ity āha
      bhagavān ātreyaḥ |
       
       iti bhele aṣṭāviṃśo ' dhyāyaḥ ||  iti bhelasaṃhitāyāṃ
      cikitsāsthānaṃ samāptam || || kalpasthānam || || prathamo ' dhyāyaḥ ||
      athāto madanakalpaṃ vyākhyāsyāma it ha smāha bhagavān ātreyaḥ |
       
 
 
 
 
 
 7.1.1  piṇḍītakāni tu trīṇi saṃgrahoktāni me śṛṇu |
        
 kṛṣṇaṃ śvetamubhe tac ca tritayaṃ madanaṃ smṛtam ||  
 7.1.2  phalānāntveva sarveṣāṃ madanaṃ sarvaśodhanam |
        
        vamanāsthāpane yojyaṃ tathaivāpy anuvāsane ||  
 7.1.3  yadā na paripūrṇān paripakvāni tāni ca |
        
        bhavanti rasapūrṇāni tatastānyuddhared bhiṣak ||  
 7.1.4  yavapalle  tathaitāni tuṣapalle  tathā punaḥ
       |
        
        saptarātraṃ vāsayitvā saṃkuñcitaphalatvacā  ||  
 7.1.5  subhāvitāni vijñāya mṛdubhūtāni śāstravit |
        
        dvidhā tridhā śodhayitvā samyak saṃśodhya cāvapet ||  
 7.1.6 dhānyeṣu māsaṃ saṃsthāpya mṛdā caivāvalepayet |
        
        nidhūme ca nivāte ca kapāṭapihite gṛhe ||  
 7.1.7  vaihāyase sthāpayec ca yathā svedo na saṃbhavet |
        
        eteṣāṃ phalamajjānāṃ sanakhaṃ muṣṭimāharet ||  
 7.1.8  jarjarīkṛtya dṛṣadi pātre  cāpy adhivāsayet |
        
        madhukasya kaṣāyeṇa rātrimekāṃ nidhāpayet ||  
 7.1.9  atha cotthāya pūrvāhṇe hastau prakṣālya mardayet |
        
        parisrutaṃ salavaṇaṃ madhuyuktaṃ pratāpya ca ||  
 7.1.10  pāyayed āturaṃ snigdhaṃ chardayet tena sādhu nā |
        
        etenaiva ca kalpena jīmūtakaphalair api ||  
 7.1.11  ikṣvākukuṭajābhyāṃ ca lavaṇaiś cāpi kārayet |
        
 kṛtavedhairhastiparṇaiḥ  dhāmārgavaphalair api ||  
 7.1.12  kaṣāyaṃ kārayed ebhiḥ phalabījāni bhāvayet |
        
        anena kalpena bhiṣak pāyayet tu yathābalam ||  
 7.1.13  madanasya phalānyeva punaruddhārayed bhiṣak |
        
        yathā syurnātipāṇḍūni tathaiva haritāny api ||  
 7.1.14  paripūrṇāni pakvāni tathā jātarasāni ca |
        
        sūcyā vā kaṇṭakair vātha vyadhayitvā samantataḥ ||  
 7.1.15  madanānāṃ kaṣāyeṇa trirātraṃ bhāvayed bhiṣak |
        
        etenaiva ca kalpena jīmūtakaphalair api ||  
 7.1.16  ikṣvākukuṭajānāṃ tu dhāmārgavaphalair api |
        
 kṛtavedhairhāstiparṇaiśchardayet tena sādhu nā ||  
 7.1.17  sa khalvetena kalpena kuśānāṃ varuṇasya ca |
        
        kākodumbarikāyāś ca kuṣṭhākhyāyās tathaiva ca || ekaikasya kaṣāyeṇa
       susnigdhaṃ pāyayed bhiṣak |
        
        balābalamavekṣya  |.. |.. |.. |.. |.. |.. |.. |.. |.. |.. |.. |.. |..
       |.. |.. ||  || tṛtīyo ' dhyāyaḥ || |.. |.. |.. ha smāha bhagavān
       ātreyaḥ |
        
 
 
 
 7.3.1  ikṣvākūṇyuddhareddhīmān vasante ' tha śarady api |
        
        yadā prayuṣpitāni syurmadhugandhīni vānti ca ||  
 7.3.2  teṣāṃ kriyāṃ pravakṣyāma  ikṣvākūṇāṃ yathā vidhiḥ
       |
        
        ikṣvākubhiḥ payassiddhaṃ tenaivaṃ vāmayed bhiṣak ||  
 7.3.3  payasā dadhi kṛtvā vā pāyayet tu yathābalam |
        
        nirmathya vāmayeccainaṃ navanītena vā naram ||  
 7.3.4  vihitā cekṣvākuṣveṣā samākhyātā  kriyā mayā |
        
        vṛntānyārdrāṇi cādāya sthāpayetphāṇitodare ||  
 7.3.5  ekarātrasthitānyatra hastau prakṣālya mardayet |
        
        parisrutaṃ salavaṇaṃ madhuyuktaṃ pratāpya ca ||  
 7.3.6  pāyayed āturaṃ snigdhaṃ charayet tena sādhu saḥ |
        
        etenaiva ca kalpena ikṣudarbhekṣuvārikaiḥ ||  
 7.3.7  tathā poṭagalekṣośca  kārayet tu rasāplutam |
        
        athavā kovidārasya patraissammiśritāni tu ||  
 7.3.8  ikṣvākūṇāṃ pallavāni svedayed gomayāgninā |
        
        tāni svinnāni coddhṛtya kṣodayitvā hyulūkhale ||  
 7.3.9  tataḥ phalakaṣāyeṇa svabhyāsicya samasya ca |
        
        ekarātraṃ kaṣāye ' smin svanuguptaṃ nidhāpayet ||  
 7.3.10  pūrvakalpavidhānena vāmayet taṃ yathābalam |
        
        ikṣvākūṇāṃ prasṛtaṃ ca sūkṣmaṃ cūrṇāni kārayet ||  
 7.3.11  kovidārakaṣāyeṇa gulikāḥ  kārayed bhiṣak |
        
        etenaiva kaṣāyeṇa vinīya gulikāntu tām ||  
 7.3.12  yathābalaṃ pāyayet tu chardayet tena sādhu saḥ |
        
 etena khalu kalpena kuśānāṃ tagarasya ca ||  
 7.3.13  etaikasya kaṣāyeṇa susnigdhaṃ vāmayed bhiṣak |
        
        yathābalaṃ yathoddiṣṭaṃ chardayet tena sādhu saḥ ||  
 7.3.14  ikṣvākubhiḥ payassiddhaṃ pāyayet tu yathābalam |
        
        ikṣvākūṇāmayaṃ kalpo vamanārthāya kīrtitaḥ ||  
 7.3.15  mṛdurabhyāsatassiddhaḥ  prayojyo deśakālataḥ ||
       ity āha bhagavān ātreyaḥ |
        
        iti bhele kalpasthāne tṛtīyo ' dhyāyaḥ || || caturtho ' dhyāyaḥ || athāto
       dhāmārgavakalpaṃ vyākhyāsyāma iti ha smāha bhagavān ātreyaḥ |
        
 
 
 
 7.4.1  dhāmārgavānyuddhareta  vasante vā śarady api |
        
 yadā prapuṣpitāni syuḥ madhugandhīni bhānti ca ||  
 7.4.2  same bhūmipradeśe ' smin kuśarohiṣasaṃskṛte |
        
        kṛṣṇamṛtsnāprabhe vāpi hyathavā svarṇamṛttike ||  
 7.4.3  vyātape na nadītīre śvabhravalmīkayos tathā |
        
        paripūrṇāni pakvāni  tathā jātarasāni ca ||  
 7.4.4  bhiṣaguddhṛtya matimān yavapalle  nidhāpayet |
        
        vusapalle  ' tha vā dhīraḥ saptarātraṃ nidhāpayet ||  
 7.4.5  subhāvitāni vijñāya mṛdubhūtāni śāstravit |
        
        jarjarīkṛtya dṛṣadi pātreṣvāsicya  nirharet ||  
 7.4.6  kovidārakaṣāyeṇa rātrimekāṃ nidhāpayet |
        
        atha cotthāya pūrvāhṇe hastau prakṣālya mardayet ||  
 7.4.7  parisrutaṃ salavaṇaṃ madhuyuktaṃ pratāpya ca |
        
        pāyayed āturaṃ snigdhaṃ chardayet tena sādhu saḥ ||  
 7.4.8  dhāmārgavāṇāmeteṣāṃ muṣṭiṃ saṃgṛhya sannakham |
        
        jarjarīkṛtya dṛṣadi pātreṣv abhyavahārayet ||  
 7.4.9  kovidārakaṣāyeṇa rātrimekāṃ nidhāpayet |
        
        pūrvoktenaiva kalpena vāmayet tu yathābalam ||  
 7.4.10  naladasya kaṣāyeṇa tālīsaśatapuṣpayoḥ |
        
        kuṣṭhasya mūrvāpāṭhāyāḥ pūrvakalpena chardayet ||  
 7.4.11  dhāmārgavāñjaliṃ pūrṇaṃ sūkṣmacūrṇāni kārayet |
        
        śyāmākaṣāye prakṣipya caikarātraṃ yathāvidhi ||  
 7.4.12  tathā phalakaṣāye ' sminnikṣvākukṛtavedhane  |
        
        jīmūtake hastiparṇe kaṣāye  paribhāvayet ||  
 7.4.13  tata uddhṛtya saṃśoṣya sūkṣmacūrṇāni kārayet |
        
        kṛsarāṃ tena saṃyuktāṃ  nātyuṣṇāṃ pāyayennaram  ||  
 7.4.14  utpalaṃ puṇḍarīkaṃ ca naladaṃ kumudaṃ tathā |
        
        tena cūrṇena saṃspṛśya ghrātumasmai pradāpayet ||  
 7.4.15  sirāhṛdayamāpnoti yāvattatkila miśrakam |
        
        tvaritaṃ tāni puṣpāṇi ghrātumasmai pradāpayet ||  
 7.4.16  ghrātuṃ  punaḥ punarmadhyaṃ  cūrṇayitvā
       muhurmuhuḥ |
        
        anenaiva ca kalpena sukhaṃ vamati mānavaḥ ||  
 7.4.17  dhāmārgavāñjaliṃ pūrṇaṃ sūkṣmacūrṇāni kārayet |
        
        tridhā vibhajya matimān svanuguptaṃ nidhāpayet ||  
 7.4.18  atha bilvakaṣāyeṇa dvau bhāgau ścyotayed bhiṣak |
        
 cyute kaṣāye vimale svanuguptaṃ nidhāpayet ||  
 7.4.19  bhāgaṃ tu gulikāḥ kāryāḥ kolakarkandhusammitāḥ |
        
        kovidārakaṣāyeṇa pūrvakalpena chardayet ||  
 7.4.20  karkandhūbadarāṇāṃ ca kolānāṃ vāpi sīdhunā |
        
        gulikāṃ vinīya vidhivacchardayet tena sādhu saḥ ||  
 7.4.21  rohitasya ca matsyasya tathā karkaṭakasya ca |
        
        pakṣiṇāmaudakānāṃ ca rasena tu vametsukham ||  
 7.4.22 etena khalu kalpena cāmlaiś
       ca madhusīdhubhiḥ |
        
        gulikāṃ vinīya vidhivat pāyayet tāṃ  yathābalam || ity āha
       bhagavān ātreyaḥ |
        
        iti bhele caturtho ' dhyāyaḥ || || pañcamo ' dhyāyaḥ || athātaḥ
       kuṭajakalpaṃ vyākhyāsyāma iti ha smāha bhagavān ātreyaḥ |
        
 
 
 
 7.5.1  vasante vā śaradi vā kuṭajāny uddhared bhiṣak |
        
        śuciśśuddhaśśiraḥsnātaḥ puṣyeṇāśvayujena vā ||  
 7.5.2  pratūṭhāni śucau deśe kuśarohiṣasaṃskṛte |
        
        kṛṣṇamṛtsnāprabhe vāpi tathā vā svarṇamṛttike ||  
 7.5.3  vyātape na nadītīre śvabhravalmīkayos tathā |
        
        paripūrṇāni pakvāni tathā jātarasāni ca ||  
 7.5.4  kuṭajānāmathaiteṣāṃ muṣṭiṃ saṅgṛhya sannakham |
        
        kovidārakaṣāyeṇa rātrimekāṃ nidhāpayet ||  
 7.5.5  atha cotthāya pūrvāhṇe hastau prakṣālya mardayet |
        
        parisrutaṃ salavaṇaṃ madhuyuktaṃ pratāpya ca ||  
 7.5.6  pāyayed āturaṃ snigdhaṃ chardayet tena sādhu saḥ |
        
        anenaiva ca kalpena kaṣāyaṃ kārayed bhiṣak ||  
 7.5.7  kovidārasya  bījaiś ca nīpasya vidulasya ca
       |
        
        gulūcyāśca  suṣvyāś ca paṭolapicumandayoḥ ||  
 7.5.8  kṛtvā madhūlikāyāś ca kaṣāyaṃ tena chardayet |
        
        eṣām eva phalānāntu muṣṭiṃ saṃgṛhya sannakham ||  
 7.5.9  madhukasya kaṣāyeṇa taccūrṇaṃ parimardayet ||  
 7.5.10  gulikāḥ kārayet tena karkandhubadaropamāḥ |
        
        kovidārakaṣāyeṇa pūrvakaloena chardayet ||  
 7.5.11  yathābalaṃ yathoddiṣṭaṃ chardayet tena sādhu saḥ |
        
 kṛtavedhanakalpo ' yamukto vamanavistare ||  
 7.5.12  ya evaṃ samprajānāti sa rājñāṃ kartumarhati || ity āha
       bhagavān ātreyaḥ |
        
        iti bhele kalpasthāne pañcamo ' dhyāyaḥ || || ṣaṣṭho ' dhyāyaḥ ||
       athātaścaturaṅgulīyaṃ kalpaṃ vyākhyāsyāma iti ha smāha bhagavān ātreyaḥ |
        
 
 
 
 7.6.1  manojñadeśajātas tu yo bhavec caturaṅgulaḥ |
        
        phalamuṣṭiṃ samāhṛtya tataścūrṇāni kārayet ||  
 7.6.2  taccūrṇitaṃ tridhākṛtya bhāgamekaṃ nidhāpayet |
        
        dvau bhāgau ca śucissamyak kṛtvā manthanam eva tu ||  
 7.6.3  ścyotayitvā parisrutya suprasannamanāvilam  |
        
 paribhāgaṃ samāvāpya sādhayed gomayāgninā ||  
 7.6.4 tasmiṃs tathā sicyamāne sūkṣmāṇīmāni dāpayet |
        
        harītakīmāmalakaṃ vibhītakaphalāni ca ||  
 7.6.5  madhūkabhāgamāvāpya tadvilepanamāharet |
        
        tataḥ pāṇitalaṃ cūrṇaṃ lehyaṃ tena viricyate ||  
 7.6.6  etenaiva ca kalpena kaṇṭakāryāḥ phalair api |
        
        ścyotayitvā lehajātaṃ paritaḥ sāsavaṃ pibet ||  
 7.6.7  caturaṅgulasiddhā  vā peyā yojyā susaṃskṛtā 
       |
        
        viricyate tena sādhu nāyogo nātiyogitā  ||  
 7.6.8  dhātrīphalarasadroṇe śarkarārdhatulāṃ pacet |
        
        ghṛtaṃ catuṣpalaṃ pakvaṃ pṛthagardhapalaṃ kṣipet ||  
 7.6.9  nataṃ vellaṃ caturjātaṃ yaṣṭisaindhavajīrakam |
        
        palāśaṃ viśvamaricaṃ mṛdvīkāyāścatuṣpalam ||  
 7.6.10  prasthaṃ kaṇātrivṛtayor madhunaś ca nihanti tat |
        
 tatkhaṇḍāmalakaṃ nāma pāṇḍuśvayathukāmilām ||  
 7.6.11  śirobhramaṇamunmādamamlapittavikārajit ||  
 7.6.12.  bhallātakānāṃ pavanāhatānāṃ vṛntacyutānāmiha cāṭhakaṃ
       syāt |
        
        tadiṣṭakācūrṇakaṇairvighṛṣya prakṣālayitvā visṛjetpravāte ||  
 7.6.13  śuṣkaṃ punastadvidalīkṛtaṃ ca vinikṣipedapsu
       caturguṇāsu |
        
        pādāvaśiṣṭaṃ paripūtaśītaṃ kṣīreṇa tulyena punaḥ paceta ||  
 7.6.14  tatpādaśiṣṭaṃ punareva śītaṃ ghṛtena tulyena punaḥ
       paceta |
        
        tadardhayā śarkarayāvagāṭhaṃ lohābhayāvyoṣakacūrṇayuktam  ||  
 7.6.15  etatsamaṃ śārkarapādayuktaṃ tataḥ
       khajenonmathitaṃ nidhāya |
        
        prasthadvayenāmalakīmadhūnāṃ  śīte  ' tha dhānyena punaḥ paceta
       ||  
 7.6.16  tatsaptarātrādupajātavīryaṃ sudhārasādapyadhikatvameti
       |
        
 prātarviśuddhīkṛtadehabhājāṃ 
       mātrāṃ dadītātmaśarīrayogyām  ||  
 7.6.17  na cānnapāne parihāryamāste na coṣṇavātādhvani maithune
       ca |
        
        janturnitāntaṃ  narasihmavatsyādbhaven naraḥ kāñcanarāśigauraḥ ||  
 7.6.18  dantāś ca śīrṇāḥ punarudbhavanti keśāś ca śuklāḥ
       punareva  kṛṣṇāḥ |
        
 viśīrṇakarṇāṅgulināsiko ' pi kṛmyardito bhinnagalo  ' pi kuṣṭhī
       ||  
 7.6.19  so ' pi krameṇāṅguligātraśākhastaruryathā rohati
       vārisiktaḥ |
        
        mahāmayūrāñjayati svareṇa balena nāgāṃsturagān javena ||  
 7.6.20  |.. |.. |.. |.. |.. sudhākṣīreṇa bhāvayet |
        
        tatpibet tu yathotsāhaṃ tena sādhu viricyate ||  
 7.6.21 dantyakṣatā tu tejohvā tarkārī sudurālabhā
       |
        
        kaṣāyakvātha ity etatsudhākṣīreṇa miśrayet ||  
 7.6.22  tatpibet tu yathotsāhaṃ tena sādhu viricyate |
        
        sudhākṣīreṇa gokṣīramekasthamabhisaṃsṛjet ||  
 7.6.23  tatpibet tu yathotsāhaṃ tena sādhu viricyate |
        
        kṛtamūtrapurīṣasya vāte cāpy anulomite ||  
 7.6.24  prathamaṃ snigdhakoṣṭhasya svinnasya ca yathāvidhi |
        
        sandhyāvelāmatikramya vimale ca divākare |
        
        maitre muhūrte vyakte tu yogānetān prayojayet || ity āha bhagavān ātreyaḥ
       || iti bhele kalpasthāne ṣaṣṭho ' dhyāyaḥ || || saptamo ' dhyāyaḥ
       || athāto dantīphalakalpaṃ vyākhyāsyāma iti ha smāha bhagavān ātreyaḥ
       |
        
        |.. |.. |.. |.. |.. |.. |.. |..  
 
 
 7.7.1  tridhā vibhajya matimān svanuguptaṃ nidhāpayet |
        
        rasenāmalakasyāpi dvau bhāgau ścyotayed bhiṣak ||  
 7.7.2  cyutaṃ kaṣāyaṃ vimalaṃ pariyogamadhiśrayet |
        
 tasmiṃs tathā pacyamāne taccūrṇamabhisaṃsṛjet ||  
 7.7.3  tanmātraṃ triphalācūrṇamāvapenmadhusaṃyutam |
        
        lehabhūtaṃ viditvainamathainamavatārayet ||  
 7.7.4  tasya pāṇitalaṃ cūrṇaṃ lehyaṃ tena viricyate |
        
        eteṣāṃ caiva mūlānāṃ kṛtvā cūrṇāni sūkṣmaśaḥ ||  
 7.7.5  śyāmākaṣāyeṇāloḍya ghṛtaṃ siddhaṃ vipācayet |
        
        jānīyāt tad yadā  siddham athainam avatārayet ||  
 7.7.6 tad dṛḍhe madhulipte tu nave kumbhe samāvapet |
        
        mṛtsnābhiḥ  svanulipte tu svanuguptaṃ nidhāpayet ||  
 7.7.7  prasṛtaṃ pāyayet tatra tena sādhu viricyate |
        
        eteṣāṃ caiva mūlānāṃ kṛtvā cūrṇāni sarvaśaḥ ||  
 7.7.8  bṛhatīrasasammiśraiḥ gulikāṃ kārayet tu taiḥ |
        
        gulikāṃ kārayitvā tu karkandhubadaropamām ||  
 7.7.9  śyāmākaṣāyeṇāloḍya dve vā tisro ' pi vā tataḥ |
        
        pāyayet tu yathotsāhaṃ taṃ snigdhasveditaṃ naram ||  
 7.7.10  viricyate tena sādhu nāyogo nātiyogitā |
        
        snehādi snehamūlaṃ tu pracchardanavirecanam |
        
 nāparisnigdhakoṣṭhasya prasidhyati viśodhanam || ity āha
       bhagavān ātreyaḥ |
        
        iti bhele kalpasthāne saptamo ' dhyāyaḥ || || aṣṭhamo ' dhyāyaḥ || athātaḥ
       śaṅkhinīkalpaṃ vyākhyāsyāma iti ha smāha bhagavān ātreyaḥ |
        
 
 
 
 7.8.1  phalāni paripakvāni śaṅkhinyāstūddharedbhiṣak |
        
        antarā  caitravaiśākhamavyagro  yavasaṃgrahe ||  
 7.8.2  anūṣare niruddhāre kṣetre sūryapratāpite |
        
        kṛṣṇamṛtsnāprabhe vāpi tathā ca svarṇamṛttike ||  
 7.8.3  na vyagre na ca valmīke na cāpi tṛṇachādite |
        
        susame bhūpradeśe tu yā jātā śaṅkhinī bhavet ||  
 7.8.4 tasyā droṇaṃ samāvāpya tadbhāṇḍaṃ siddhabandhanam
       |
        
        yavaparṇoṣitaṃ cāpi samuddhṛtya nidhāpayet ||  
 7.8.5  saptarātraṃ vārdhamāsaṃ samācchādya samantataḥ |
        
        ātape pariśuṣkāṇi sūkṣmacūrṇāni kārayet ||  
 7.8.6  phalānāmatha caiteṣāṃ dvau bhāgau kārayed bhiṣak |
        
        tilaṃ tṛtīyakaṃ kṛtvā kṣodayitvā hyulūkhale ||  
 7.8.7  samyag dṛṣadi niṣpiṣya 
       tailamuddhārayet tataḥ |
        
        śaṅkhinyā hy akṣamātraṃ tu trivṛtkalkamathāpi vā ||  
 7.8.8  tasmiṃstaile payaś caiva bhiṣagdadyāccaturguṇam |
        
        etat sarvaṃ samāloḍya pācayenmṛdunāgninā ||  
 7.8.9  pakvamāhṛtya visrāvya svanuguptaṃ nidhāpayet |
        
        tasyāñjaliṃ prakuñcaṃ vā prasṛtaṃ vāpi pāyayet ||  
 7.8.10  viricyate tena sādhu nāyogo nātiyogitā |
        
        susūkṣmasyātha śaṅkhinyāścūrṇasya prasṛtaṃ śṛtam ||  
 7.8.11  kṣīrapātreṇa saṃyojya pariyogamadhiśrayet 
       |
        
        tathā vipācya visrāvya śītīkṛtyābhimanthayet  ||  
 7.8.12  tatra yannavanītaṃ syāt tad uddhṛtya vipācayet |
        
        śaṅkhinīphalakalkena kṣīreṇa salilena ca ||  
 7.8.13  sa pibettad yathotsāhaṃ tena sādhu viricyate |
        
        śaṅkhinīphalakalkantu samyak dṛṣadi peṣayet ||  
 7.8.14  gokṣīreṇa samāloḍya pibettena viricyate |
        
        etenaiva ca kalpena hyuṣṭrīkṣīreṇa pāyayet ||  
 7.8.15  ajākṣīre  ' vikākṣīre  māhiṣe vātha vā
       punaḥ |
        
        gomūtreṇoṣṭramūtreṇa cāvimūtreṇa vā punaḥ ||  
 7.8.16  athavā hastimūtreṇa pibettena viricyate |
        
 āmṛdgannatha mṛdvīkāṃ dāpayetphāṇitodake ||  
 7.8.17  bhṛṣṭvā tu śaṅkhinītaile pariyogamadhiśrayet |
        
 ardhaṃ cūrṇāni pippalyā harītakyāś ca dāpayet ||  
 7.8.18  ataḥ pāṇitalaṃ prāśya tena sādhu viricyate |
        
        śaṅkhinīphalamadhyāni dātavyaṃ lavaṇaṃ tathā ||  
 7.8.19  śaṅkhinītailabhṛṣṭāni phāṇitenātha saṃsṛjet |
        
 godhūmājyena saṃsṛjya modakān kārayed bhiṣak ||  
 7.8.20  tāṃstrīn dvau vātha saṃbhakṣya tatassādhu viricyate |
        
        surāṃ sauvīrakaṃ takraṃ dadhimas tu tuṣodakam ||  
 7.8.21 kaṭvaraṃ kolasīdhuṃ vā
       dadhi pakvarasaṃ tathā |
        
        karkandhubadarāṇāṃ vā sīdhuṃ pīlupriyālayoḥ ||  
 7.8.22  bhavyapārāvatānāṃ ca mṛdvīkāmadyam eva vā |
        
        bilvaśigrukapitthānāṃ rasānvā saha pāyayet ||  
 7.8.23  ayaṃ hi śaṅkhinīkalpo mayā tu samudāhṛtaḥ |
        
        ya evaṃ samprajānāti sa rājñāṃ kartumarhati || ity āha bhagavān
       ātreyaḥ |
        
        iti bhele kalpasthāne ' ṣṭamo ' dhyāyaḥ || || navamo ' dhyāyaḥ || athātaḥ
       śyāmātrivṛtkalpaṃ vyākhyāsyāma iti ha smāha bhagavān ātreyaḥ |
        
 
 
 
 7.9.1  śyāmāyāstrivṛtayāś ca mūlānyuddhārayed bhiṣak |
        
        kalyāṇadeśajātāyāḥ kuśarohiṣasaṃskṛte ||  
 7.9.2  kṛṣṇamṛtsnāprame vāpi hyathavā svarṇamṛttike |
        
        mūlāny etāni saṃgṛhya sūkṣmacūrṇāni kārayet ||  
 7.9.3  sthirākaṣāye  saṃsṛjya pāyayet tu yathābalam |
        
        viricyate tena sādhu nāyogo nātiyogitā ||  
 7.9.4  triphalārasamātreṇa drākṣāpīlurasena vā |
        
        āloḍya vāpi payasā sarpiṣā  vāpi pāyayet ||  
 7.9.5  hariṇasaya rasaṃ dadyānnyaṅkoś ca mahiṣasya ca |
        
        khaḍgasya kalaviṅkasya tittirerlāvukasya ca ||  
 7.9.6  rasamanyatamaṃ teṣāṃ trivṛcchyāmāprayojitam |
        
        yathābalaṃ pāyayet tu susnigdhaṃ sveditaṃ naram ||  
 7.9.7  śyāmāyāstrivṛtāyāś ca kṛtvā cūrṇāni sūkṣmaśaḥ |
        
        tridhā vibhajya tatraikaṃ svayaṃ guptaṃ nidhāpayet ||  
 7.9.8  rasena tu priyaṅgūṇāṃ dvau bhāgau ścyotayed bhiṣak
       |
        
        bhājane tu parisrāvya suprasannamanāvilam ||  
 7.9.9  pariyogamadhiśrity a pācayenmṛdunāgninā |
        
 tasmiṃs tathā pacyamāne cūrṇāny etāni dhāpayet ||  
 7.9.10 priyaṅguṃ tagaraṃ caiva tālīsaṃ naladaṃ tathā |
        
        hīberaṃ caiva mustāṃ ca balāṃ kālānusāribām ||  
 7.9.11  aśokapuṣpacūrṇāni padmasaugandhikāni ca |
        
        nalinaṃ puṇḍarīkaṃ ca pippalīmūlam eva ca ||  
 7.9.12  madhunā saha saṃsṛjya lihyāt pāṇitalonmitam  |
        
        susnigdho jīrṇabhaktaś ca yathāśāstraṃ yathābalam ||  
 7.9.13  viricyate tena sādhu nāyogo  nātiyogitā  |
        
        candanaṃ padmakaṃ nīpaṃ sālaṃ saptacchadaṃ tathā ||  
 7.9.14  punarnavāṃ  tu palalaṃ kirātaṃ tiktam eva
       vā |
        
        ye cānye tiktamadhurā rasāḥ pūrvaṃ prakīrtitāḥ ||  
 7.9.15  teṣāṃ kaṣāyairyojyaṃ syāt paittikānāṃ virecanam |
        
        pārāvatān kapotāṃś ca krauñcabarhiṇakukkuṭān ||  
 7.9.16  kuraṅgān hariṇāneṇān haritān kālapucchakān |
        
        vartakān tittirīṃścaiva  śaśalāvakapiñjalān ||  
 7.9.17  rasais tair upayuñjīta paittikasya virecanam |
        
        sārāḥ phalāni cūrṇāni patrāṇi ca payāṃsi ca ||  
 7.9.18  ya uktāḥ sthāvarāḥ pūrvaṃ tathaiva mṛgapakṣiṇaḥ |
        
        pānāni phalaniṣkvāthakaṣāyādidravān rasān ||  
 7.9.19 lehān bhakṣyāṃś ca sānnādīn tebhyaḥ
       samabhikalpayet |
        
        parūṣakasya drākṣāyā rasaṃ samadhuśarkaram  ||  
 7.9.20  trivṛdakṣasamāyuktaṃ pītvā sādhu viricyate |
        
        sādhayeccharkarāyuktaṃ sahaiva madhunā bhiṣak ||  
 7.9.21 śīte tasmiṃstrivṛccūrṇaṃ yathākoṣṭhaṃ samāvapet |
        
        tataḥ kampillakāccūrṇaṃ  dve ca te tindukasya ca ||  
 7.9.22 āragvadhaphalānmadhyabhāgāś
       cākṣasamāstathā  |
        
        trivṛccūrṇasya dharaṇaṃ śarkarā madhukaṃ madhu ||  
 7.9.23  maricaṃ nāgapuṣpaṃ ca tvakpatraṃ ca sucūrṇitam |
        
        etat sarvaṃ samāyojya modakaṃ kārayed bhiṣak ||  
 7.9.24  atha vā kārayellehaṃ tena sādhu viricyate |
        
        drākṣārasasya kuḍavaṃ parūṣakarasasya ca ||  
 7.9.25  madhunaḥ kuḍavārdhaṃ ca śarkarāpalam eva ca
       |
        
        trivṛccūrṇakṛto lehastena sādhu viricyate ||  
 7.9.26 etadutsannadoṣāṇāmīśvarāṇāṃ virecanam |
        
        śarkarāmodakaṃ vāpi guḍakaṃ māṣapūrakam ||  
 7.9.27  anena vidhinā kuryāt paittikānāṃ virecanam |
        
        trivṛccūrṇāni pippalyāḥ phalānyāragvadhasya ca ||  
 7.9.28  kalkānakṣasamānetān pibeddhīro virecanam |
        
        trivṛccūrṇasya dharaṇaṃ śarkarā madhukaṃ madhu ||  
 7.9.29  etadakṣasamāyuktaṃ pītvā sādhu viricyate |
        
        trivṛccūrṇāni pippalyo yavakṣāro mahauṣadham ||  
 7.9.30  śleṣmakopaśamārthāya  lihyāt tena viricyate |
        
        avimūtramajāmūtramuṣṭrasya mahiṣasya ca ||  
 7.9.31  mṛgasya mūtraṃ gomūtraṃ gardabhasya dvipasya ca |
        
        etānyaṣṭau prayuñjīta pṛthagvā yadi vā saha ||  
 7.9.32  trivṛccūrṇavimiśrāṇi vilihyānmadhunāpi vā |
        
        ajātāni ca madyāni tīkṣṇāni niśi tāni ca ||  
 7.9.33  trivṛccūrṇavimiśrāṇi pītvā sādhu viricyate |
        
        trivṛccūrṇaṃ yathākoṣṭhaṃ ślaiṣmikaḥ pātumarhati ||  
 7.9.34  trivṛtāyāḥ kaṣāyeṇa sakṣaudraṃ sāmlavetasam |
        
        atha vā dadhimaṇḍena kolakānāṃ rasena vā ||  
 7.9.35  kulutthamudgayūṣair vā  satīnaciribilvayoḥ |
        
        yavakolakayūṣeṇa pibetkaulatthameva  vā ||  
 7.9.36  yuktaṃ vā taintraṇīkena sāmlavetasadāḍimam |
        
        yūṣeṇa śigrukolāhvāmūlakānāṃ rasena vā ||  
 7.9.37 rasenāmalakānāṃ vā bījapūrārjakasya  vā |
        
        kapittharasamaṇḍena karamardarasena vā ||  
 7.9.38  yaccānyadapi vā kiñcitphalamamlam iti smṛtam |
        
        pibettatsvarasair vāpi pañcamūlīrasena vā ||  
 7.9.39  kaṭukalkavimiśraṃ vā yavakṣāreṇa saṃyutam |
        
        mṛdvīkāphalakalkena lehārtham upakalpayet ||  
 7.9.40  pratyekasya phalānāṃ ca pūrvoktānāṃ cikitsakaḥ |
        
        sujātānāṃ supakvānāṃ pratyagraṃ grāhayed rasam ||  
 7.9.41  tatrāmlalvaṇībhūte viripyāt saindhave bhavet(?) |
        
        lehe ' smin trivṛtaścūrṇaṃ  yathākoṣṭhaṃ samāvapet ||  
 7.9.42  sakṣaudraṃ saguḍaṃ vāpi lihyāt sakaṭukaṃ tathā |
        
        etena vidhinā kuryānmodakān ṣāḍabānrasān ||  
 7.9.43  pānāni ca phalāmlāni bhakṣyaṃ bhojyaṃ ca saṃskṛtam |
        
        etad rājñāṃ samākhyātam īśvarāṇāṃ virecanam ||  
 7.9.44  vidhimevaṃ prayuñjīta tvimaṃ cānyaṃ cikitsakaḥ |
        
        śāṇamāmalakānāṃ ca vibhītakaphalāni ca ||  
 7.9.45 tilvakassaptalā dantī śaṅkhinī
       caturaṅgulaḥ  |
        
        harītakīnāmekaṃ ca yavakṣāro vacaiva hi ||  
 7.9.46  pippalīnāṃ ca śāṇassyādviḍaṅgācchāṇa  eva
       ca |
        
        trivṛccūrṇasya triśśāṇāstat sarvamavacūrṇayet ||  
 7.9.47  tāni cūrṇāni madhunā sarpiṣā vā guḍena vā |
        
        lehaṃ vā vidhinā  |.. |.. |.. |.. || || siddhisthānam ||
       || prathamo ' dhyāyaḥ |
        
        |
        
        |.. |.. |.. |.. |.. |.. |.. |..  
 
 
 
 
 8.1.1  riktakoṣṭhasya vamane mārutaḥ  samprakupyati |
        
        plīhā pracalati sthānāttasmād doṣānnihantyasūn ||  
 8.1.2  peyāṃ maṇḍaṃ pibettasmāt susnigdhaṃ lavaṇānvitam |
        
        saumye tithau muhūrte ca nakṣatre karaṇe śubhe ||  
 8.1.3  śuklavastraḥ śucirbhūtvā hyarcayitvā dvijanmanaḥ |
        
        tato ' smai vamanaṃ deyaṃ pūjayitvā bhiṣagvarān ||  
 8.1.4  prāṅmukhena tu pātavyaṃ nivāte śaraṇe śubhe |
        
        na cāsya kuryād āyāsaṃ  maṇḍaṃ bhojyaṃ praśasyate ||  
 8.1.5  vidhireṣa  bhavetkāryo vamane ca virecane |
        
        niṣkvāthasya  trayaḥ prasthāḥ māgadhās tu kanīyasi ||  
 8.1.6  jyeṣṭhe tu puruṣe jyeṣṭhaṃ vamanaṃ  na kanīyasi |
        
        catuḥprasthaṃ tu madhyaṃ syājjyeṣṭhaṃ prasthās tu te nava ||  
 8.1.7 kanīyo madhyamaṃ jyeṣṭhaṃ trividhāni pṛthak pṛthak
       |
        
 apītapūrvaṃ vamanaṃ vireko vāpi yena tu ||  
 8.1.8  kanīyasā pramāṇena parīkṣeta ca buddhimān |
        
 tripalaṃ śreṣṭham ākhyātaṃ kanīyas tu palaṃ bhavet ||  
 8.1.9  madhyaṃ dve pale vidyāditi me niścitā matiḥ |
        
        viṣakuṣṭhahatā ye tu kāsaśvāsaprapīḍitāḥ ||  
 8.1.10  taruṇā balavantaś ca vāmayed uttamena tān |
        
        madhyame prāṇavayasi madhyamaṃ tatra kārayet ||  
 8.1.11  kanīyasi kanīys tu tathā prāṇe kanīyasi |
        
        viparītaṃ prayuñjāno na rogānvijayiṣyati ||  
 8.1.12  upadravānvā janayed āturaṃ vā vināśayet |
        
        aṅkolasyātha nimbasya niṣkvāthaṃ sādhu yojayet ||  
 8.1.13  sarpiṣā bheṣajaiścemaiḥ sukhoṣṇaṃ śītam eva vā |
        
        madanasya phalaṃ piṣṭvā devadālīphalaissaha ||  
 8.1.14  nimbapatrāṇi sārdrāṇi saindhavaṃ maricāni ca |
        
        saindhavena samāyuktaṃ takramaṇḍena  vā punaḥ ||  
 8.1.15  bandhujīvo ' tha pippalyo madanaṃ sarpireva ca |
        
        tatkaṣāyeṇa saṃyuktaṃ pradhānaṃ vamanauṣadham ||  
 8.1.16  madanaṃ bandhujīvaś ca śatapuṣpā śukānanā  |
        
        saindhavena samāyuktaṃ pradhānaṃ vamanauṣadham ||  
 8.1.17  madanasya ca patrāṇi puṣpāṇi saphalāni ca |
        
        saindhavaṃ bandhujīvaś ca rājakośātakāni ca ||  
 8.1.18 evaṃ pracchardano yogaḥ pradhānaṃ vamanauṣadham |
        
        śreṣṭhaś ca viṣayukteṣu kāsaśvāse tu pūjitaḥ ||  
 8.1.19  yadā tu vamanaṃ pītaṃ na chardayati mānavam |
        
        kiṃ tatra bheṣajaṃ kuryāt kathaṃ vaidyaḥ samācaret ||  
 8.1.20  darśayet tasya tu bhiṣak pālitāni  pṛthak
       pṛthak |
        
 makṣikākeśacūrṇāni tac ca maṇḍe niyojayet ||  
 8.1.21  etena tu prayogeṇa kṣipraṃ chardayate naraḥ |
        
        eṣā kriyā samākhyātā durbalānāṃ viśeṣataḥ ||  
 8.1.22  hṛdayaṃ pṛṣṭhadeśaṃ ca vigṛhya ca vamen naraḥ |
        
 tathāsya calati sthānātpītaṃ hy asminnupakrame ||  
 8.1.23  kaphaṃ hi pūrvaṃ vamati tataḥ pittamanantaram |
        
        pittasthānte bhavedvātaḥ tato vamati śoṇitam ||  
 8.1.24  lakṣaṇāni tu vakṣyāmi samyagvāntasya dehinaḥ |
        
        laghurāmāśaye śuddhirhṛcchuddhiś cāpy atandritā ||  
 8.1.25  kṣutpipāse yathākālaṃ srotaḥśuddhiryathāgnitā |
        
        ślaiṣmikāṇāṃ ca sarveṣāṃ vyādhīnāṃ vinivartanam ||  
 8.1.26  na ca vairasyamāsyasya samyagvāntasya lakṣaṇam |
        
        hṛllāso ' tha sirāharṣo manyā kaṇṭhaś ca dīryate ||  
 8.1.27  atyudgārastamaḥ kāso hikkā śvāsaḥ svarakṣayaḥ |
        
        vātajvaraḥ śuṣkavamistṛṣṇā śūlo hy anidratā ||  
 8.1.28  āsyahṛcchoṣaṇaṃ caiva kṣatāc ca rudhirāgamaḥ |
        
        indriyāṇyuparudhyante mūrcchā cāsyopajāyate ||  
 8.1.29  hanustambhaś ca kampaś ca hyativānte pravartate |
        
 ūrdhvaraktī pramehī ca gulmī cārśobhagandarī  ||  
 8.1.30  udarī pāṇḍurogī ca hṛdrogī kṛmikoṣṭhakaḥ |
        
        apasmārī viṣārtaś ca śophastambhaś ca vātikaḥ ||  
 8.1.31  viṣamajvaravīsarpī  vātaśoṇitikaś ca yaḥ |
        
        arśo ' tiviṣamāgniś ca kuṣṭhaśvayathupīḍitaḥ ||  
 8.1.32  udāvartī tathonmādī pipluvyaṅganipīḍitaḥ |
        
        pittaśleṣmasamutthānā vyākulā ye ca dhātavaḥ ||  
 8.1.33  sannipātasamutthāś ca yoniduṣṭāś ca yāḥ striyaḥ |
        
        śūlārtā raktagulminyo yāś ca saumyena pīḍitāḥ ||  
 8.1.34 asnigdhāraktatāṅgānāṃ lāghavaṃ gātramārdavam |
        
        hṛdayodgāramūtrāṇāṃ śuddhirvātānulomataḥ ||  
 8.1.35  prasannasvaravarṇatvaṃ bubhukṣā vyādhinigrahaḥ |
        
 śleṣmaṇā ca svayaṃ sthānaṃ suviriktasya laksaṇam ||  
 8.1.36  udaraṃ vātasampūrṇaṃ kaṇḍūmaṇḍalasambhavaḥ |
        
        piṭakājanma gātreṣu bhramaṇaṃ jvarasamplavaḥ ||  
 8.1.37  hṛdayāveṣṭanaṃ vahneḥ sādassyāt kukṣigauravam |
        
        kṛcchraviṇmūtravātatvaṃ durviriktasya lakṣaṇam ||  
 8.1.38 pārśvaśūlaṃ gudabhraṃśaḥ śākhāsaṃkocasambhramaḥ |
        
        vātavṛddhirvisaṃjñatvaṃ gudaśūlastṛṣā klamaḥ ||  
 8.1.39  śūnyatā jarjarībhāvastataścimacimāyanam |
        
        rūpāṇyativiriktānāṃ śūlaḥ śophaś ca jāyate ||  
 8.1.40  gaurave durviriktasya yadajīrṇaṃ tadullikhet |
        
        sātmyaṃ tu peyaṃ bhaiṣajyaṃ nirūho gāḍhavarcasām ||  
 8.1.41 rūpāṇyativiriktasya haretkṣīraghṛtādibhiḥ |
        
        snehaiścaivopanāhaiś ca sābhyaṅgaiś ca bhiṣagjayet  || |.. |..
       |.. |.. |.. |.. |.. |.. |.. || dvitīyo ' dhyāyaḥ || |.. |.. |.. |.. |.. |..
       |.. |..  
 
 
 8.2.1  avapīḍānuvāsāś ca dhūmāḥ pradhamanāni ca |
        
        caturvidhaṃ nasyam āhuḥ pṛthaktvena tu me śṛṇu || 8| 
 8.2.2 galagraho rohiṇikā  śaṅkhako '
       rdhāvabhedakaḥ |
        
        pratiśyāyaś ca kāsaś ca śvāso hikkā biḍālikā ||  
 8.2.3  mukharogo  hy apasmāro dantatālukavidradhī |
        
        dantapuppuṭakaś caiva pūtināsāmukhaṃ tathā ||  
 8.2.4  abhiṣyandāś ca catvārastandrā ye netrasaṃbhavāḥ |
        
        sārbudāś cāpy adhīmanthāḥ  nāsārśaś ca bhagandarāḥ ||  
 8.2.5  upajihvā galagranthiḥ kaṇṭhaśālūka eva ca |
        
        galaśuṇṭhikālasake kāryaṃ śīrṣavirecanam ||  
 8.2.6  maricāni vilaṅgāni pippalyo ' tha phaṇirjakaḥ |
        
        kṣavako  yavanaś caiva śigrubījaṃ mayūrakaḥ  ||  
 8.2.7  hiṅgu sauvarcalaṃ bhārṅgī naktamālaphalāni ca |
        
        jyotiṣmatī  śṛṅgiberaṃ śairīṣaṃ bījam eva ca ||  
 8.2.8  etacchīrṣavirekārthamuktavyādhiṣu yojayet |
        
        avapīḍe ' tha dhūme vā dvandvaśaḥ sarvaśo ' pi vā ||  
 8.2.9  etair eva uṣadhagaṇais tailaṃ dhīro  vipācayet |
        
        avimūtreṇa saṃyuktaṃ śreṣṭhaṃ śīrṣavirecanam ||  
 8.2.10  dhūmaṃ ca sarvagandhānāṃ natakuṣṭhavivarjitam |
        
        dhūmavartiṃ pibettāvacchreṣṭhaṃ śīrṣavirecanam ||  
 8.2.11  śirasas tu virekeṇa karṇajihvākṣināsikāḥ |
        
        viśudhyante yathādoṣaṃ mukhanāsāvaheṣu ca ||  
 8.2.12 vivṛtiḥ kheṣu viśadā na ca śleṣmā prasicyate |
        
        samyak śirasi saṃśuddhe vedanā copaśāmyati ||  
 8.2.13  vyādhau ca bhaṅgacūrṇatvaṃ(?) srotasāṃ 
       suviśuddhatā |
        
        tathaivātiviśuddheṣu srotassvāyasyate śiraḥ ||  
 8.2.14  dantacāle hanustambhe manyāstambhe śirograhe |
        
        vādhirye karṇaśūle ca karṇamūlāc ca bhedane ||  
 8.2.15  apatantre keśasāde  ' prabodhe dṛṣṭivibhrame |
        
 hikkānetramukhāsrāve svarabhede ' tha vāggrahe ||  
 8.2.16  gaṇḍoṣṭhamukhacāleṣu kāceṣu timireṣu ca |
        
        daurgandhye  mukhanāsābhyāṃ pālity e vāpy akālaje ||  
 8.2.17  ūrdhvajatrugatā ye ca rogāssamparikīrtitāḥ |
        
        nasyakarma hitaṃ teṣāṃ tailaṃ vā sarpireva vā ||  
 8.2.18  jīvakarṣabhakau  drākṣā pippalyo madhukaṃ balā |
        
        prapauṇḍarīkaṃ medā ca śarkarā nīlamutpalam ||  
 8.2.19  nidigdhikā cāṃśumatī nīlikā saindhavaṃ vacā |
        
        rāsnā śvadaṃṣṭrā mañjiṣṭhā bṛhatī sapunarnavā ||  
 8.2.20  ebhiḥ palasamaiḥ siddhaṃ tailaṃ vā yadi
       vā ghṛtam |
        
        caturguṇena payasā nasyaṃ tatparamucyate ||  
 8.2.21  nasyataḥ snehapānena kṛṣṇaromā dṛḍhendriyaḥ |
        
 avalīpalitavyaṅgaḥ cakṣuṣmāñjāyate naraḥ ||  
 8.2.22  karṇākṣināsāvaktrāṇāṃ snehenāvṛtya tarpaṇam |
        
        indriyāṇāṃ vimuktatvaṃ prasādaḥ svaravarṇayoḥ ||  
 8.2.23  srotasāṃ vimalatvaṃ ca jñeyaṃ saṃsnigdhalakṣaṇam
       |
        
        asnigdhaliṅgaṃ rūkṣatvaṃ srotasāṃ riktatā tathā ||  
 8.2.24  śiraso guruduḥkhatvaṃ srotasāṃ snehapūrṇatā |
        
 karṇatālūpadehaśca  nasyātisnigdhalakṣaṇam ||  
 8.2.25  nājīrṇe nārdraśirasi panthānaṃ gantumicchataḥ |
        
        na pītamātre pānīye jvaritasya na dāpayet ||  
 8.2.26  na maithunaṃ gatavataḥ madyapītasya naiva ca |
        
 nātibhuktasya nāsnigdhasvinnasyānirvṛtes tathā || 
 
 8.2.27  samyaṅ nirūḍhasya narugujā samyak
       praśāmyati |
        
        yato mūtrapurīṣāmyāṃ vāto hy asya nivartate ||  
 8.2.28  nirūḍhaṃ  taṃ bhiṣagvidyādanirūḍhasya 
       lakṣaṇam |
        
        tathaiva vyādhirādhmānaṃ  śūlaṃ viṇmūtranigrahaḥ ||  
 8.2.29  pūrṇakukṣitvamānāho durnirūḍhasya  lakṣaṇam |
        
        nirūḍhasya punaryasya śoṇitaṃ sampraduṣyati ||  
 8.2.30  atīva tu nirūḍhasya niṣpurīṣasya  mārutaḥ |
        
        śūlenāveṣṭyamanasya sarvagātrāṇi pīḍayet ||  
 8.2.31  iti pañcavidhaṃ coktaṃ vyākhyātaṃ samupācaret |
        
        pañcakarmavidhānajño rājārho bhiṣagucyate || ity āha bhagavān ātreyaḥ |
        
        iti bhele dvitīyo ' dhyāyaḥ || || caturtho ' dhyāyaḥ || athāto
       daśavyāpadīyāṃ vamanavirecanasiddhiṃ vyākhyāsyāma iti ha smāha bhagavān
       ātreyaḥ |
        
 
 
 
 8.4.1  adhobhāgordhvabhāgāni bheṣajāni prayatnataḥ |
        
        kalpayenmatimānvaidyo viṣaśastranibhāni tu ||  
 8.4.2  kaṭutiktakaṣāyāṇi vidāhīnītarāṇi ca |
        
        sūkṣmāṇyuṣṇāni tīkṣṇāni viṣyandīni gurūṇi ca ||  
 8.4.3  tāni samprāpya hṛdayaṃ dhamanīḥ
       pratipadya hi |
        
        tiryagūrdhvamadhaś caiva doṣānniṣyandayantyapi  ||  
 8.4.4 sūkṣmāñcharīrāvayavān  saukṣmyādanusarinti
       ca |
        
        visrāvayanti  dhātūṃś ca vimārgaurapi dehinām ||  
 8.4.5  ānayantīva hṛdayaṃ doṣāṃstānatimūrcchitān |
        
        āmāśayaṃ pūriyitvāhyūrdhvabhāgabhavāṃs tathā ||  
 8.4.6 evam eva ca biṣyandīnyāpūryāmāśayaṃ punaḥ |
        
        adhobhāge pravartante vikāreṣv iha  dehinām ||  
 8.4.7  viṣyandayanti  doṣāṃś ca yāvattiṣṭhanti dehinām |
        
        saṃśodhayantyataḥ  paścādūrdhvaṃ vā yadi vāpy adhaḥ ||  
 8.4.8  teṣāṃ tu duṣprayuktānāṃ vibhrāntānāṃ vidhāvatām |
        
        ayogāccātiyogācca  jāyante vyāpado daśa ||  
 8.4.9  parisrāvastathādhmānaṃ vibandho gudaniḥsravaḥ |
        
        hṛdrogaś caiva śūlaṃ ca tathaiva parikartikā ||  
 8.4.10  jīvādānaṃ śirorogo  daśamī ca pravāhikā |
        
        tāsāmekaikatassiddhiṃ vyāpadāṃ tu nibodha me ||  
 8.4.11 athaiti pītaṃ vamanaṃ tac ca tīkṣṇataraṃ
       pibet |
        
        anupānānna siddhiś ca saṃśodhyāsthāpayennaram ||  
 8.4.12  asidhyati vireke  ' pi bhūyastamanuvāsayet |
        
        asminnapi jarāṃ yāti tryahādūrdhvaṃ pibed ghṛtam ||  
 8.4.13  snehasvedopapannaś ca laghu ca pratibhojitaḥ |
        
        virecanaṃ ca vamanaṃ narastīkṣṇataraṃ pibet ||  
 8.4.14  yadā virecanaṃ pītaṃ vamanāyopapadyate |  prayoga
       evaṃ  vamane vireke ' pi ca yaḥ smṛtaḥ ||  
 8.4.15  snehasvedavimuktaṃ ca krūrakoṣṭhaṃ ca dehinam |
        
 ajīrṇe cauṣadhaṃ pītamādhyāpayati mānavam ||  
 8.4.16  laṅghitasya subhaktasya rūkṣasyānaśanasya ca |
        
        parikartaḥ parisrāvaḥ pralepo ' sveditasya ca ||  
 8.4.17  snehasvedavimuktasya mṛdukoṣṭhasya dehinaḥ |
        
 doṣāstathāvaśiṣṭās tu janayanti pravāhikām ||  
 8.4.18  atiraukṣyādatisvehādauṣadhānāṃ ca sambhramāt |
        
        nṛṇāṃ śūlaṃ prabhavati gudasraṃsaś ca dāruṇaḥ ||  
 8.4.19  vamane recane vāpi pīte vegavidhārite |
        
        vātapittakaphāḥ kruddhāḥ kurvanti hṛdayagraham ||  
 8.4.20  tasya gātrāṇi sīdanti klamaḥ śūlaś ca dāruṇaḥ |
        
        śirograhaś ca koṣṭhārtirvisaṃjñaś ca bhavaty api ||  
 8.4.21  svinnasya mṛdukoṣṭhasya snehitasya virecanam |
        
        atimātrauṣadhaṃ pītaṃ jīvādānāya kalpate  ||  
 8.4.22 sṛjecchuklaṃ sa śakṛtā kṛṣṇaṃ vā raktam eva vā |
        
        lodhrapuṣpasavarṇaṃ vā bhaṇḍipuṣpanibhaṃ tathā ||  
 8.4.23  pravirikto yadā śītāṃ kriyāṃ samupasevate |
        
        śaraṇāni ca śītāni vāri śītaṃ ca sevate ||  
 8.4.24  srotāṃsi kupito vāyus tasya cāvṛtya tiṣṭhati |
        
        kharībhavati tenāsya  doṣāḥ skandanti dehinaḥ ||  
 8.4.25  vātamūtrapurīṣāṇāmapravṛttistṛṣā jvaraḥ |
        
        vibandha eṣa vyākhyāto bhiṣajāṃ buddhivibhramāt ||  
 8.4.26  asnigdhaṃ tu yadā rūkṣamauṣadhaṃ pāyayed bhiṣak |
        
        gṛhṇāti kupitas tasya sarvagātrāṇi mārutaḥ ||  
 8.4.27  kaṭipṛṣṭhaśirogrīvāhṛdayaṃ ca yadānilaḥ |
        
        prapadyate tadā mohaṃ cittanāśaṃ ca gacchati ||  
 8.4.28  daśaitā vyāpadaḥ proktā rūpairnānāvidhaiḥ pṛthak |
        
        cikitsāṃ tāsu kurvīta yathātreyasya śāsanam ||  
 8.4.29  tatrāyoginamabhyajya  tailena lavaṇena ca |
        
 saṅkaraprastarasvedairnāḍīsvedairathapi vā ||  
 8.4.30  samyaṅ nirūḍhaṃ viśrāntaṃ pariṣicya sukhāmbunā |
        
        jāṅgalena rasenaiva bhojayenmṛdumodanam  ||  
 8.4.31  phalatailena koṣṇena tatastamanuvāsayet |
        
        ādhmānaṃ parikartaśca  parisrāvaś ca śāmyati ||  
 8.4.32  sālo rubūkastriphalā dantī citraka eva ca |
        
        sarpirebhir vipakvaṃ  ca pāyayec ca yathābalam ||  
 8.4.33  tatsnehapītaṃ susnigdhaṃ svedakarmopapāditam |
        
        vamanaṃ recanaṃ vāpi pāyayet tīkṣṇamauṣadham ||  
 8.4.34  hṛdrogo gātraharṣaś ca śīrṣaskandhagrahas tathā |
        
        vibandhaḥ parikartaśca  śūlaś cānena śāmyati ||  
 8.4.35  parikartaḥ parisrāvo  yathātattvena śāmyati |
        
        kaṣāyavastiṃ praṇayetpicchāvastimathāpi vā ||  
 8.4.36 śṛtaṃ madhu ghṛtaṃ vāpi kṣīravastiṃ
       pradāpayet |
        
        jīvanīyopasiddhena sarpiṣā cānuvāsayet ||  
 8.4.37  eraṇḍamūlaṃ triphalā drākṣā kāśmaryameva  ca |
        
        ebhiḥ śṛtaṃ payo dadyādvividhair api miśrayet ||  
 8.4.38  yāvaśūko bhavetkṣāraḥ saindhavaṃ sāmlavetasam |
        
        hiṅgu dāḍimasāraś ca pippalyo viśvabheṣajam ||  
 8.4.39  sarpiṣā payasā vāpi madyenoṣṇodakena vā |
        
 pītaṃ nivartayecchūlaṃ  tīvraṃ ca parikartikām ||  
 8.4.40  devadāru  sabilvaṃ ca rāsnā karkaṭakāhvayā 
       |
        
 eraṇḍo ' pyatha pūtiśca  tailamebhir vipācayet   ||  
 8.4.41  tenānuvāsayeccainaṃ tadā sampadyate sukham |
        
        gātrastambhaś ca śūlaś ca parikartaś ca śāmyati ||  
 8.4.42  upadravāṇām eteṣāṃ śāntir yadi na vidyate |
        
        teṣāṃ cikitsitaṃ kuryād yathāsvaṃ svaṃ cikitsitam ||  
 8.4.43  evaṃ cikitsitaṃ  proktam ayoge vistareṇa me |
        
        atiyoge tu vakṣyāmi vyāpadāṃ  yac cikitsitam ||  
 8.4.44  atipravṛttau vamane virecanam upācaret |
        
        virecane cātiyukte vamanaṃ pāyayed bhiṣak ||  
 8.4.45  vamane cātiyukte tu kāryam āsthāpanaṃ bhavet |
        
        ubhayor atiyoge tu stambhanaṃ hitamucyate ||  
 8.4.46 ullikhetkṣaudrayuktena sa narastaṇḍulāmbunā |
        
        pādau ca secayed dhastau tathā vāpy avagāhayet ||  
 8.4.47  lāmajjakamṛṇālaiś ca candanaiś ca sapadmakaiḥ |
        
        sandihyāt sarvagātrāṇi kaṣāyaiś cāvasecayet ||  
 8.4.48  dhātakī madhukaṃ lodhraṃ padmaṃ mocarasas tathā |
        
        nīlotpalaṃ samaṅgā ca kaṭphalaṃ padmakesaram ||  
 8.4.49  etairlohitaśālīnāṃ siddhāṃ peyāṃ suśītalām |
        
        pibenmākṣikasaṃyuktaṃ tadasya sthāpanaṃ param ||  
 8.4.50  lākṣā lodhrassamaṅgā ca mākṣikaṃ kamalotpalam |
        
        ājena payasā pītaṃ raktastambhanamucyate ||  
 8.4.51  rasaṃ kapitthapatrasya pāyayenmadhusaṃyutam |
        
        payasā bādaraṃ drākṣāṃ madhunā ca piben naraḥ ||  
 8.4.52  rasāś ca jāṅgalā deyā vyaktā dāḍimasārakaiḥ |
        
        ghṛtadāḍimasaṃyuktā deyāḥ syuḥ kṣīravastayaḥ ||  
 8.4.53  atipravṛtte rakte tu raktam evānuvāsayet |
        
        śāśaṃ mārgamathaurabhraṃ chāgaṃ māhiṣam eva vā ||  
 8.4.54  odanaṃ payasā++āmṛdya paripūtaṃ samākṣikam |
        
        pibed ikṣurasair vāpi parimardyaudanaṃ punaḥ ||  
 8.4.55  nyagrodhodumbaraplakṣavetasāśvatthajais tathā  |
        
        śṛṅgairathaiṣāṃ kṣīreṇa yavāgūḥ sthāpanaṃ param ||  
 8.4.56  padmaṃ śālmaliniryāsaḥ  samaṅgā dhātakī tathā |
        
        jambvāmrasāro madhukaḥ  lājā lākṣā priyaṅgavaḥ ||  
 8.4.57 etaiḥ śṛtaṃ payaḥ peyaṃ yavāgūṃ cāpi
       pāyayet |
        
        taṇḍulodakayuktāni pibedvā madhunā saha ||  
 8.4.58  odanaḥ koradūṣāṇāṃ madhunā sasyasaṃbhṛtaḥ  |
        
 palaṅkaṣāsamāyuktaś cātisāraṃ nivartayet ||  
 8.4.59  saṃyuktaṃ tilatailena saptarātrasthitaṃ dadhi |
        
 koradūṣaudanopetamatisārapraṇāśanam ||  
 8.4.60  saptarātraṃ sthite takre mūlakaṃ sādhayed bhiṣak |
        
        koradūṣaudano yojyaḥ tenātīsāranāśanaḥ ||  
 8.4.61  vaṭāṅkuro mocaraso lodhramāmrāsthikandakaḥ |
        
        taruṇāni ca bilvāni dhātakīkusumāni ca ||  
 8.4.62  pañcarātrasthite takre yūṣamebhis tu kārayet |
        
        koradūṣaudano yojyaḥ tathātīsāranāśanaḥ ||  
 8.4.63  nīlotpalaṃ nīlatilāḥ samaṅgā lodhram eva ca |
        
        kṣīraṃ vipācayed ebhir atīsāravināśanam ||  
 8.4.64  tilatailaṃ tathā lodhramājaṃ kṣīraṃ vipācayet |
        
        pravāhikā gudabhraṃśaḥ sarvametena śāmyati ||  
 8.4.65  balā cātibalā bilvameraṇḍaścorakas tathā |
        
        ebhir vipācayet kṣīraṃ kaphapittapraṇāśanam ||  
 8.4.66  hanustambhe ca pātavyamarśaḥśūle ca dāruṇe |
        
        anenaiva ca kalkena  kuryād ācchāditaṃ śiraḥ ||  
 8.4.67  tena mūrcchā bhramaś caiva praśāmyati śarīriṇām |
        
        upadravāś ca ye ' pyanye teṣāṃ tattaccikitsitam ||  
 8.4.68  śarkarāpadmakośīranyagrodhodumbarāstathā  |
        
        ebhir vipācayet kṣīraṃ  tṛṣṇādāhapraṇāśanam ||  
 8.4.69  kṣīravastiṃ vidadyāc ca picchāvastimathāpi vā |
        
        atiyoge praśasyante śītāś ca ghṛtavastayaḥ ||  
 8.4.70  jīvādānacikitsāyāṃ yatpūrvaṃ parikīrtitam |
        
        tatkartavyaṃ gudabhraṃśe tathā sampadyate sukham ||  
 8.4.71  vātaśūle tu sañjāte saṅkaraprastarādikān  |
        
        svedāṃścaivopadehāṃśca svabhyaktānāṃ prayojayet ||  
 8.4.72 vacāṃ śvadaṃṣṭrāṃ pūtīkāṃ pañcamūlīṃ ca sādhitām
       |
        
 yadi vā++āsthāpanaṃ dadyāt sukhoṣṇaṃ cānuvāsanam  ||  
 8.4.73 kṣāraiḥ kṣāraghṛtaiś cāpi śūlaghnaissamupācaret |
        
 dādhikaṃ ṣaṭpalaṃ vāpi pāyayenmātrayā ghṛtam ||  
 8.4.74  evam eva vibandhe ' pi vidhiṃ kuryāc cikitsakaḥ |
        
 yāś ca vyāpattayaḥ paścādvamane ca virecane ||  
 8.4.75  tāścikitseta matimān yathā sve sve cikitsite |
        
        grāmyān  paudakaṃ māṃsaṃ snehito  yo ' pi sevate ||  
 8.4.76 kaphe pravṛddhe tasyāśu vireko vamanaṃ 
       bhavet |
        
        ajīrṇe cauṣadhaṃ pītamalpaṃ vā yadi vā bahu ||  
 8.4.77 utkleśe cordhvavāte ca duryukte vāpi bheṣaje |
        
        evaṃ virecanaṃ pītaṃ vamanāyopapadyate ||  
 8.4.78 karśite rūkṣite vāpi sukumāre sudāruṇe |
        
        asaṃjātakaphasyaiva na ca snigdhasya dehinaḥ ||  
 8.4.79  chardanaṃ vā sthitaṃ kṣubdhaṃ virekāyopapādayet |
        
        tatrānupānamevāhuḥ kecitkecittvasāmpratam ||  
 8.4.80  bheṣajaṃ hy atimātraṃ tu jīvādānāya kalpate |
        
        ūrdhvaṃ daśāhātparataḥ snehasvedopapāditam  ||  
 8.4.81  pāyayet tīkṣṇamevaitaṃ bheṣajaṃ kalpakalpitam |
        
        siddhirvirecanasyaiṣā  vamanasya ca kīrtitā |
        
        vyāpadaś ca cikitsā yā yathāvadanupūrvaśaḥ || ity āha bhagavān ātreyaḥ |
        
        iti bhele siddhisthāne caturtho ' dhyāyaḥ || || pañcamo ' dhyāyaḥ ||
       athāto vastimātrīyāṃ siddhiṃ vyākhyāsyāma iti ha smāha bhagavān
       ātreyaḥ |
        
 
 
 
 8.5.1  saṃsṛṣṭabhakte  śaṃsanti vastikarma cikitsakāḥ |
        
 virikteṣv apare vaidyā nirūḍhe  tvapare janāḥ ||  
 8.5.2  trīṇyetānyavarāṇyāhuḥ na śaṃsanti viśāradāḥ |
        
        mataṃ teṣāmahaṃ samyag vyāhaniṣyāmi hetubhiḥ ||  
 8.5.3 satatantu viriktasya śītībhavati pāvakaḥ |
        
 hṛdāśrayāṇi srotāṃsi gudakoṣṭhāśrayāṇi ca ||  
 8.5.4  pravṛddho mārutastasya pakvādhānaṃ pradhavati |
        
        śītīkaroti kāyāgniṃ balaṃ cāsyāpakarṣati ||  
 8.5.5  srotassu śuddhāśuddheṣu yadi vastiḥ pradīyate |
        
        sa gambhīro gataḥ kāye sarvaśo na nivartate ||  
 8.5.6  chardiṃ pipāsāṃ hṛdrogaṃ pāṇḍutvaṃ śvayathuṃ tathā |
        
        janayed iha tasmād dhi viriktaṃ nānuvāsayet ||  
 8.5.7  saṃsṛṣṭabhaktasya punaḥ jātadoṣasya dehinaḥ |
        
        srotassu malalipteṣu bhavetsneho nirarthakaḥ ||  
 8.5.8  tīkṣṇetaranirūheṇa nirūḍhasya śarīriṇaḥ |
        
 samutkliṣṭeṣu doṣeṣu snehavastirna śasyate ||  
 8.5.9  kecic cāpi śarīrasya rātriparyuṣitasya ca |
        
        praśāntā doṣasaṃjñānaḥ(?) praśaṃsantyanuvāsanam ||  
 8.5.10  vastikarmavidhānaṃ tu śṛṇu me nirupadravam |
        
        snehitasya yathānyāyaṃ viriktasya ca kalpaśaḥ  ||  
 8.5.11 saṃsṛṣṭabhaktasya tathā punaś ca snehitasya ca |
        
        pañcarātrātparaṃ  tasya kārayed anuvāsanam ||  
 8.5.12 noparyasnigdhakoṣṭhasya kartavyamanuvāsanam |
        
        vāto hyūrīkṛtas tasya hṛdaye paritiṣṭhati ||  
 8.5.13 ucitādbhaktamānādapyardhamātraṃ tu bhojayet |
        
        tanunā mudgayūṣeṇa jāṅgalena rasena vā ||  
 8.5.14 bhuktvā kṛtasamāśvāsaḥ śakṛnmūtre  visṛjya
       ca |
        
 savyena pārśvena naraḥ saṃviśecchayane same ||  
 8.5.15  saṃkocayed dakṣiṇaṃ  ca sakthi vāmaṃ prasārayet |
        
        vāmopadhānaṃ kurvīta śirasyupahitaṃ naraḥ ||  
 8.5.16 athāsya praṇayed vastiṃ pṛṣṭhavaṃśānugaṃ sukham |
        
 yathākarmabalaṃ caiva na drutaṃ na vilambitam ||  
 8.5.17  nirvyalīko mṛdurvastirvyapanītānilastathā  |
        
 gāḍhānilānubandho ' syāpraśasto vastikarmaṇi ||  
 8.5.18 netraṃ vastimukhe dhṛtvā samyagekena pāṇinā |
        
        prapīḍayeccāpareṇa hastau cāpi na kampayet ||  
 8.5.19  pūrvaṃ ca gudamabhyajya yantraṃ hastau ca
       mānavaḥ  |
        
        pravartayed athottānaṃ pādau vāsya prasārayet ||  
 8.5.20 muhūrtānna nigṛhṇīyāddatte  vastau
       yathāsukham |
        
        tataḥ paramato vegānāgatānna vidhārayet ||  
 8.5.21  avibandhassavātaśca  sapurīṣassa  sidhyati
       |
        
        dattamātre punaryasya tailavastirnivartate ||  
 8.5.22  na sa karyakaraḥ proktastasyānyaṃ  praṇidhāpayet
       |
        
        tṛṣitassa  tathā rātriṃ kālyamuṣṇodakaṃ pibet ||  
 8.5.23  ekāntare ca dātavyo bastirna satataṃ nṛṇām |
        
        abhyaṅgonmardanaṃ caiva koṣṇatoyāvasecanam ||  
 8.5.24  uṣṇodakānupānaṃ ca vastikarmaṇi śasyate |
        
        caturṣu triṣu vā vaidyo yāvadvā snigdhatā punaḥ ||  
 8.5.25  snehavastiṣu datteṣu kuryād āsthāpanaṃ tataḥ |
        
        ārdrīkṛteṣu srotassu snehena vihitena  ca ||  
 8.5.26  śuddhaye srotasāṃ dadyānnirūhānyuktitaḥ  sukham |
        
 aśuddhe maline koṣṭhe snehavastiḥ prayojitaḥ ||  
 8.5.27  pradarśayati vaiśiṣyaṃ śukle parvavyayīkṛtam |(?)
       virecanopacāraśca  kartavyo vastikarmaṇi ||  
 8.5.28  yavāgūpratipānaṃ ca bastikarmaṇi varjayet |
        
        caturviṃśatisaṅkhyātāḥ  nirūhāssānuvāsanāḥ ||  
 8.5.29  etatkarmeti nirdiṣṭamūrdhvavāte pradāpayet |
        
        mṛdumadhyamatīkṣṇeṣu  rogeṣu kuśalo bhiṣak ||  
 8.5.30  mṛdumadhyamatīkṣṇaṃ ca vastikarma ca kārayet |
        
        grāmyānūpaudakaṃ māṃsaṃ piṣṭānnaṃ palalaṃ dadhi ||  
 8.5.31  amlaśākavikārāṃś ca bhakṣyāṇi vividhāni ca |
        
        śītodakasya pānaṃ ca tathā śītāvagāhanam ||  
 8.5.32  gurūṇi cānnapānāni vastikarmaṇi varjayet |
        
        śāliṣaṣṭikamudgāṃś ca bhojanārthaṃ pradāpayet ||  
 8.5.33  vyañjanārthaṃ pradeyāḥ syuḥ śaśatittirilāvukāḥ |
        
 jñānavānsumitāhāro vaidyaśuśrūṣureva  ca |
        
        yaś ca vastimupāsīta sa jīveccharadāṃ śatam || ity āha bhagavān
       ātreyaḥ |
        
        iti bhele siddhisthāne pañcamo ' dhyāyaḥ || || ṣaṣṭo ' dhyāyaḥ ||
       athāta  upakalpasiddhiṃ vyākhyāsyāma iti ha smāha bhagavān ātreyaḥ |
        
 
 
 
 8.6.1  upakalpamato  vasternetraṃ snehaṃ ca sarvaśaḥ |
        
        teṣāṃ prayogayuktiṃ  ca kriyāṃ karma ca me śṛṇu ||  
 8.6.2  bālānāmatha vṛddhānāṃ yuvamadhyamayostathā  |
        
        svasthānāmāturāṇāṃ ca vastikarma praśasyate ||  
 8.6.3  sauvarṇaṃ rājataṃ tāmraṃ
       kāṃsyaṃ trapujamāyasam |
        
 śṛṅgavaṃśāsthivaṃśāgrāṇyāhurnetrāṇi paṇḍitāḥ ||  
 8.6.4 yathākramamathaitāni pradhānānītarāṇi ca |
        
        uttamādhamamadhyeṣu manuṣyeṣu prayojayet ||  
 8.6.5  gulikāsyaṃ  tu netraṃ
       syādanūnadvādaśāṅgulam  |
        
        aṅgule  karṇikāvāsaḥ  tāṃ ca na kramayed gude ||  
 8.6.6  tatra gopucchasaṃsthānaṃ suślakṣṇaṃ sukhakarṇikam |
        
        pradeśinīparīṇāhaṃ dānaṃ tena praśasyate ||  
 8.6.7  tatra mātrāśataṃ sthitvā svenaiva vinivartate |
        
        yadyakāle navasneho madyamāṃsaprakalpitaḥ ||  
 8.6.8  nyūnakālanivṛttaśca  śīghratvānna nirūhati |
        
        tatas tu madhyamaḥ kiñcinnivarteta śataistribhiḥ ||  
 8.6.9  evaṃ kālagatikrānto yo vastirna nivartate |
        
 tīkṣṇenāsthāpanenaivaṃ kṣipraṃ pratinivartate ||  
 8.6.10  tasmāt tīkṣṇataraṃ vastiṃ pūrvamevopakalpayet |
        
 prāṇasaṃdhāraṇe hyuccairvibandho na praśasyate ||  
 8.6.11  tasmāt kālaṃ ca yo vyādhiṃ nirūhāṇāṃ balābalam |
        
 pūrṇarūpaṃ ca yo vetti sa mohaṃ na nigacchati ||  
 8.6.12.  na tathā hy anyato hanyānnāśanirna hutāśanaḥ |
        
 duṣprayukto yathā vastiḥ prāṇaissadyo viyojayet ||  
 8.6.13 śastaḥ prāṇihito  vastissadyo rogaharas
       tathā |
        
        samyaṅ nivṛtto, rogaughairhyanivṛttas tu prāṇahā ||  
 8.6.14  sa nivṛttas tu vegena doṣān gambhīramāsthitān |
        
        unmārgasthānnayenmārgaṃ mārgasthāṃś cānulomayet ||  
 8.6.15  vastivego ' nilaṃ hanti parjanyaṃ ca yathānilaḥ |
        
        kaphapittavikārāhi  sarve vātavaśānugāḥ ||  
 8.6.16  aśītirvātikā rogāścatvāriṃśat tu pittajāḥ |
        
        viṃśatiḥ ślaiṣmikāś cāpi saṃsṛṣṭānāmasaṃgrahāt ||  
 8.6.17  sarveṣām eva caiteṣāṃ rogāṇāṃ saṃgrahaissadā  |
        
        arditānāṃ hi bhūtānāṃ vastiragryaṃ  parāyaṇam ||  
 8.6.18  anilaprabhavā hyete sarve vastivaśānugāḥ |
        
        tasmād ardhaṃ cikitsāyāḥ sarvaṃ vā vastir ucyate ||  
 8.6.19  yas tu vastiṃ niṣeveta cāturmāsyaṃ sadā naraḥ |
        
        rogāssaṃvarjayeyustaṃ siṃhāvāsaṃ yathā gajāḥ ||  
 8.6.20  ete guṇaviśeṣāś ca vyākhyātā vastikarmaṇi |
        
 nirūhasyāsya sāmarthyam upacāraṃ ca me śṛṇu ||  
 8.6.21  svinne paryuṣite jīrṇe tvatyantaṃ ca nirūhayet |
        
        so ' sya mūtraṃ purīṣaṃ ca śleṣmāṇaṃ cāpakarṣati ||  
 8.6.22  vātānulomyaṃ kurute balaṃ sañjanayaty api |
        
        viṣasthiraṃ doṣabalaṃ yac ca nāḍīṣu saṃsthitam ||  
 8.6.23  viśodhayati tat sarvaṃ nirūhaḥ sa prayojitaḥ |
        
        rogānīkasya sarvasya paro nāsti hi tatsamaḥ ||  
 8.6.24  vyākulānāṃ ca keśānāṃ sīmantakaraṇaṃ yathā |
        
        tathā bhṛśaṃ vyākulānāṃ doṣāṇāṃ syānnirūhataḥ ||  
 8.6.25  nirūho hi samāyuktassamyagvīryassamairguṇaiḥ  |
        
        vyādhīnathoddharetkṣipraṃ puṇyaṃ yuktaṃ naraṃ yathā ||  
 8.6.26  kṛcchramūtrapurīṣāṇāṃ śūlināṃ vātagulminām |
        
        virecanādyudāvarte  hṛdroge pārśvaśūlini ||  
 8.6.27  udareṣu prameheṣu kuṣṭheṣu kṛmikoṣṭhiṣu |
        
        śleṣmaṇā saha saṃsṛṣṭe śoṇitena ca dūṣite ||  
 8.6.28  saṃsṛṣṭeṣu ca sarveṣu sannipātodbhaveṣu ca |
        
        gambhīrā dhātugā ye ca teṣāṃ śreṣṭhaṃ nirūhaṇam ||  
 8.6.29  yadā kaphaṃ viricyeta śaṅkhasphaṭikasannibham |
        
        ṛte mūtrapurīṣābhyāṃ tannirūhasya lakṣaṇam ||  
 8.6.30 suśodhitaṃ nirūheṇa nātiparyuṣitaṃ tathā |
        
        sukhoṣitaṃ samāśvastaṃ  bhojitaṃ cānuvāsayet ||  
 8.6.31  ekato vastikarmāṇi hyekato  ' nyaccikitsitam |
        
 amṛtārthaṃ vastikarma kurute suprayojitam ||  
 8.6.32 śuklaṃ bahvavarodhasya na kṣayaṃ yāti
       dehinaḥ |
        
        strīṣu pradharṣaṇaṃ kuryānnarāṇāṃ kṣīṇaretasām ||  
 8.6.33  vastiprayogāt  ṣaṇḍo ' pi pumān bhavati sarvaśaḥ
       |
        
 kṛśānām api martyānāṃ māṃsasaṃjananaṃ smṛtam || ity āha
       bhagavān ātreyaḥ |
        
 iti bhele siddhisthāne ṣaṣṭho ' dhyāyaḥ || || saptamo ' dhyāyaḥ |
        
        |
        
        athātaḥ phalamātrāsiddhiṃ vyākhyāsyāma iti ha smāha bhagavān ātreyaḥ
       |
        
 
 
 
 8.7.1 phalamātraṃ nirūheṣu śreṣṭham āhur manīṣiṇaḥ |
        
        teṣāṃ tu madanaṃ śreṣṭhaṃ pravadanti cikitsakāḥ ||  
 8.7.2  jīmūtakaṃ praśaṃsanti keciddhāmārgavaṃ tathā |
        
        kṛtavedhanam ity eke kuṭajaṃ prāhurapyatha  ||  
 8.7.3  garhitā ssarva evaite vādāḥ pratyekaśaḥ smṛtāḥ  |
        
        bheṣajānāṃ ca saṅghāto nirūheṣu praśasyate ||  
 8.7.4  vātapittakaphagnāṃstu  nirūhāṃś cānupūrvaśaḥ |
        
        vyākhyāsyāmo yathānyāyaṃ sannipātahitāś ca ye ||  
 8.7.5  dvai pañcamūlyau kolāni naladaśśuṣkamūlakam |
        
 dvipalīnāni sarvāṇi jaladroṇe vipācayet ||  
 8.7.6  aṣṭabhāgāvaśeṣaṃ tu kaṣāyamavatārayet |
        
 kalkapeṣyāṇi cemāni bheṣajāni samāvapet ||  
 8.7.7  nikuñcikāṃ kharapuṣpāṃ pippalīṃ  saindhavaṃ vacām
       |
        
        trapusorvārubījāni śatapuṣpāṃ yavānikām ||  
 8.7.8  kuṣṭhaṃ ca tagaraṃ caiva yaṣṭīmadhukam eva ca |
        
        sakṣīrassakaṣāyaś ca sagomūtraśca  kīrtitaḥ ||  
 8.7.9  satailaś ca nirūhaḥ syādvātarogavināśanaḥ |
        
        paṭolapatramūlaṃ ca picumandaṃ śatāvarīm ||  
 8.7.10  trāyamāṇāṃ balāṃ rāsnāṃ bṛhatīṃ kaṇṭakārikām |
        
        guḍūcīṃ triphalāṃ śyāmāṃ sāribāṃ vaṃśakatvacam ||  
 8.7.11  dvipalīnān  pṛthagbhāgān pūrvakalpena sādhayet |
        
        madhukaṃ vaṃśakaphalaṃ śatapuṣpāṃ durālabhām ||  
 8.7.12  mahāsahāmaṃśumatīṃ kalkaṃ kuryāt pṛthak pṛthak |
        
        kṣīreṇātha kaṣāyeṇa ghṛtena madhunā tathā ||  
 8.7.13  kalpamiśraḥ sumathito nirūhaḥ pittanāśanaḥ |
        
        daśamūlī karañjau dvau dantī citrakam eva ca ||  
 8.7.14  ekāṣṭhīlā turaṅgī ca triphalā devadāru ca |
        
        pūtikaṃ rauhiṣaṃ śyāmā  mūrvā rājatṛṇāni ca ||  
 8.7.15  pṛthak pañcapalānetān 
       sādhayetsarvakalpavit  |
        
 adhobhāgordhvabhāgdravyaissādhayetsādhu yojitaiḥ  ||  
 8.7.16  mūtratailayutaḥ śreṣṭhaḥ nirūhaḥ śleṣmanāśanaḥ |
        
        aśvagandhāṃ balāṃ rāsnāṃ śvadaṃṣṭrāṃ  sapunarnavām ||  
 8.7.17  paṭolapañcamūlyau ca bhārṅgīṃ śyāmāṃ śatāvarīm |
        
        guḍūcīṃ triphalāṃ śigruṃ karṇikāyāḥ phalāni ca ||  
 8.7.18  uśīraṃ rajanīpatraṃ pūtikaṃ kattṛṇāni ca |
        
        pṛthak pañcapalānetān  khaṇḍaśaśchedayed bhiṣak ||  
 8.7.19  jaladroṇe vipaktavyamaṣṭabhāgāvaśeṣitam |
        
        madhukaṃ śatapuṣpāṃ ca saindhavaṃ sarṣapān guḍam ||  
 8.7.20  hapuṣāmajamodāṃ ca madanasya phalāni ca |
        
        vacāmaśokabījāni pippalīkuṣṭham eva ca ||  
 8.7.21  etāni kalkapeṣyāṇi bheṣajāni pṛthak pṛthak |
        
        kṣīratailasamāyukto ghṛtamūtrasamanvitaḥ ||  
 8.7.22  khajena mathitaḥ pūtaḥ sa nirūhaḥ  praśasyate |
        
        ekena yadi vā dvābhyāṃ tribhir vātipramāṇataḥ ||  
 8.7.23 kiṃcinnyūnātiriktaṃ  vā jñātvā
       vyādhibalābalam |
        
        kuryāt  , viṃśativarṣāṇāṃ tatra prasthapramāṇataḥ ||  
 8.7.24  atha dvādaśavarṣāṇāmardhaprasthaṃ prayojayet |
        
        kaṣāyakuḍavaṃ cātra ṣaḍvarṣāṇāṃ prayojayet ||  
 8.7.25  yuktaṃ lavaṇatailabhyāṃ kṣīreṇa madhunā tathā |
        
        kaṣāyavastiṃ kurvīta svehād dviprasṛtaṃ bhiṣak ||  
 8.7.26  prasṛtaṃ madhyame  kuryāt prasṛtārdhaṃ
       kanīyasi  |
        
        nātiśītaṃ na vātyuṣṇaṃ kaṣāyam upakalpayet ||  
 8.7.27  vāyuḥ kupyati śītatvād atyuṣṇaṃ tu gudaṃ dahet |
        
        atisāndrātigrathito doṣeṇa sa hi mūrchati ||  
 8.7.28  madapravego  bhavati vyāpaccāsyopajāyate |
        
        athavāpi tanuryasya kaṣāyo yojito bhavet ||  
 8.7.29  so ' lpaṃ harati doṣaṃ ca na ca saṃśodhayed gudam |
        
        parikartaṃ  ca śūlaṃ ca janayec ca pravāhikām ||  
 8.7.30  atyarthamadhuro datto vidagdhaḥ  stambhaved
       anām  |
        
        grahaṇīṃ raktamarśāṃsi pāṇḍurogaṃ bhagandaram ||  
 8.7.31  atitīkṣṇas tu duryuktaḥ kṣipraṃ pratinivartate |
        
        na nirharati doṣāṃś ca jvaraṃ mūrchāṃ karoti ca ||  
 8.7.32  jvaritaṃ dahyamānaṃ ca mūrchamānaṃ ca mānavam |
        
        śītairmadhurasaṃyuktairyojayetkṣīravastibhiḥ ||  
 8.7.33  yasyātha lavaṇaḥ koṣṭhe nirūhaḥ paittikīṃ rujām |
        
        janayet tatra peṣyaṃ syānmadhureṇa nirūhaṇam ||  
 8.7.34  nirūho madhuro yasya śleṣmāṇaṃ parikopayet |
        
        kaṭukaiś ca kaṣāyais taṃ  nirūhedyasya mārutaḥ ||  
 8.7.35 prakupyedadhikaṃ tatra mārutaghnaṃ nirūhaṇam |
        
        tasmāllavaṇayuktāni dravyāṇi madhurāṇi ca ||  
 8.7.36 bhiṣagdadyānna śītāni tathoṣṇāni vivecayet
       |
        
        pitte śīto nirūhaḥ syāduṣṇas tu kaphavātayoḥ  ||  
 8.7.37  praśleṣmaṇi pravāte vā pyuṣṇamāsthāpanaṃ bhavet |
        
        madanasya phalaṃ piṣṭvā tailenācchena sādhayet ||  
 8.7.38  tannirūhe  praṇaṃsanti phalatailaṃ cikitsakāḥ |
        
        gomūtrayuktametat tu phalatailanirūhaṇam ||  
 8.7.39  nirūhaṃ lavaṇaṃ kuryāc chreṣṭhamānāhabhedanam |
        
        bilvairaṇḍaphalaṃ vāpi paced dviprasthasammitam ||  
 8.7.40 amlaṃ salavaṇaṃ sādhyamaṣṭabhāgāvaśeṣitam |
        
        kaṣāye tatra pīlūni kalkapeṣyāṇi yojayet ||  
 8.7.41  phalatailayuto vastirdeya  ānāhabhedanaḥ |
        
        eṣa sarvānudāvartān śophagulmān bhinatty api ||  
 8.7.42  athaiva vastirādhmānamudāvartaṃ vināśayet |
        
        oṣṭhajihvaṃ pṛṣṭhaccūrṇaṃ(?) bṛhatīṃ  kaṇṭakārikām ||  
 8.7.43  candanaṃ padmakaṃ caiva vṛntaṃ puṣpaṃ
       ca śālmaleḥ |
        
        khaṇḍitānāṃ yavānāntu kuḍavaṃ tatra yojayet ||  
 8.7.44  tadaikadhyaṃ pacet sarvaṃ jale cāṣṭaguṇe bhiṣak |
        
        ghṛtena madhunā caiva picchāṃ saṃyojya śaktitaḥ ||  
 8.7.45  nirvāhikāyāṃ śaṃsanti picchāvastim imaṃ budhāḥ |
        
        atas tu ṣoḍaśī  caiva pale dve ca punarnave ||  
 8.7.46  kaṭāhake pañcamūlīṃ  yavaiḥ saha vipācayet |
        
        upodakāyāḥ kṣuṇṇāyāḥ svarasaṃ ca supīḍitam ||  
 8.7.47  yuktaṃ tena kaṣāyeṇa ghṛtena saha yojayet |
        
        mākṣikeṇa ca saṃyukto vastis tu yavamūrcchitaḥ ||  
 8.7.48  picchāvastir iti khyātaḥ  śūle nirvāhikāsu ca |
        
        taruṇaṃ śiṃśupāpatraṃ  karbudārasya pallavam ||  
 8.7.49  kṣuṇṇaissaha yavaissiddhaiḥ saṃpiṣṭo
       ghṛtasaṃyutaḥ  |
        
        mākṣikakṣīrasaṃyuktaḥ sa vastir yavamūrcchitaḥ ||  
 8.7.50  nirvāhikāṃ vātaśūlaṃ  kṣatakṣīṇasya nāśayet |
        
        ete nirūhā vyākhyātāḥ sarvarogavināśanāḥ |
        
        vyākuleṣu vikārais tu tān bhiṣak saṃprayojayet || ity āha bhagavān
       ātreyaḥ |
        
        iti bhele saptamo ' dhyāyaḥ || |
        
        |aṣṭamo ' dhyāyaḥ || athāto daśavyāpadāmāsthāpanānuvāsanasiddhiṃ 
       vyākhyāsyāma iti ha smāha bhagavān ātreyaḥ |
        
 
 
 
 8.8.1  snehavastirnirūhaś ca dvividhaṃ yāti vibhramam |
        
        na yujyate vā duryukto yukto vāpy atipūryate ||  
 8.8.2  teṣāṃ vipratipannānāṃ  vastīnāṃ vyāpado daśa |
        
        tāsāṃ rūpaṃ cikitsāṃ ca pravakṣyāmyanupūrvaśaḥ ||  
 8.8.3 na māti vā gude yukto vātādigadapīḍite |
        
        purīṣeṇāvṛte vāpi sa na gāḍhaṃ prapīḍitaḥ ||  
 8.8.4 arśasā pratisaṃruddhaḥ śleṣmaṇā pihite gude
       |
        
 guruyantrayuto vāpi netre vā jīrṇasarpite ||  
 8.8.5  na gacchati gude vastirvibhrānteṣu ca dhātuṣu |
        
        tam ayogam iti brūyādatiyogaṃ nibodha me ||  
 8.8.6  vātābhibhūtapitte vā śleṣmaṇā vā  ' hitaśinaḥ |
        
        purīṣeṇābhibhūtaś ca dūraṃ cātiprapīḍitaḥ ||  
 8.8.7  na pratyāyātyadho vastirbhītasyonmathitasya
       vā |
        
 gudavalyāṃ tṛtīyāyāmarśobhir vā nivāritaḥ ||  
 8.8.8  virecitasya vāntasya madyaśokākulasya ca |
        
        na pratyāyāty adho vastirūrdhvaṃ vātipravartate ||  
 8.8.9  teṣām upadravā ghorā jāyante vastivibhramāt |
        
        jīvādānaṃ  tṛṣācchardiḥ hṛdrogaḥ śvayathus tathā ||  
 8.8.10  śūlamarśāṃsi pāṇḍutvaṃ śvāso ' tha parikartikā |
        
        eṣāṃ pratyekaśo rūpaṃ cikitsāṃ ca nibodha me ||  
 8.8.11  gurukoṣṭhasya rūkṣasya bahudoṣasya dehinaḥ |
        
        asnigdhasya guruvyādheryadi vastiḥ pradīyate ||  
 8.8.12  atyalpo vātha rūkṣo vā śītavīryauṣadhastathā  |
        
        lavaṇasneharikto  vā tanussāndro ' tha vā bhṛśam ||  
 8.8.13 sambaddhabahudoṣasya doṣān utkleśayaty api
       |
        
 tatrasthā yatra sarpanti doṣāste pīḍitā bhṛśam ||  
 8.8.14  kaṭāvasthyūrujaṅghe ca pādapṛṣṭhodare tathā |
        
 prasyandante bhavec cāsya  saśūlamudakodaram ||  
 8.8.15  vastiśūlamudāvarto  gudaśoṣo jvaras tathā |
        
        niṣṭhīvakāsahṛllāsā  bhaktadveṣo vivarṇatā ||  
 8.8.16  snigdhasya tasya svinnasya saṃkaraprastarādibhiḥ
       |
        
        nirūhaṃ kārayet tīkṣṇamamoghāprativāraṇam ||  
 8.8.17  bilvāgnimanthasyonākakāśmaryāśca  sapāṭalāḥ |
        
        rāsnā balāgokṣurakayavakolakulutthakāḥ ||  
 8.8.18  etat sarvaṃ samāhṛtya jaladroṇe vipācayet |
        
        caturbhāgāvaśiṣṭaṃ taṃ kaṣāyamavatārayet  ||  
 8.8.19  kalkena sarṣapāṇāṃ ca pīlūnāṃ madanasya ca |
        
        sayavāsakaṣāyaṃ tu tattailalavaṇena ca ||  
 8.8.20  mūtrāṇi ca yathālābhamatha samyaṅ nirūpayet |
        
        yathā tṛtibalā |.. |.. |.. |.. ||  
 8.8.21  tatra vāditraśabdāṃś ca śreyasaś ca
       svanānapi |
        
        śāntiṃ puṇyāhaghoṣāṃś ca kuryāc cāpi pradakṣiṇam  ||  
 8.8.22  taṃ nidhāya śubhe kumbhe vastiṃ dadyāt pramāṇataḥ
       |
        
        devaprasādato vastirarditānāṃ mahāguṇaḥ ||  
 8.8.23  sarvarogaharo vṛṣyaḥ kṣatakṣīṇarujāpahaḥ  |
        
        vātapittasamutthānā rogā ye parikīrtitāḥ ||  
 8.8.24 kāsadāhajvarādyāṃstānnāśayed aviśaṅkitaḥ |
        
        tribhāgamākṣiko hyeṣa valīpalitanāśanaḥ ||  
 8.8.25  rūpavarṇakaraḥ puṃsāṃ balamāṃsavivardhanaḥ  |
        
        śatāvarīṃ sahacaraṃ rāsnāṃ gokṣurakaṃ balām ||  
 8.8.26  śataṃ śataṃ kalpayitvā toyadroṇaśate pacet |
        
        droṇāvaśeṣitaṃ tac ca paripūtaṃ nidhāpayet ||  
 8.8.27  barhikukkuṭahaṃsānāṃ māṃsāny api pṛthak pṛthak |
        
        vasā māhiṣavārāhameṣāṇāṃ  prasthasammitam ||  
 8.8.28  vidāryāmalakekṣūṇāṃ rasaprasthāḥ  pṛthak pṛthak |
        
        tatra tailaghṛtaprasthau  kṣīramaṣṭaguṇaṃ bhavet ||  
 8.8.29  tadgomayāgninā yuktyā kalkenānena sādhayet |
        
        tugākṣīryāmalakyau ca drākṣāmadhukacandanaiḥ ||  
 8.8.30  madhūlikāpaṭolābhyāṃ patraṃ nīlotpalasya ca |
        
        viśālāṃ ca mṛṇālaṃ  ca kapikacchuphalāni ca ||  
 8.8.31 kharjūraudanapākyau ca śītapākīṃ 
       nidigdhikām |
        
 salāmajjatvacaṃ patraṃ hvīberaṃ samahāsaham ||  
 8.8.32  jīvakarṣabhakau medāṃ pippalīś cāpi saṃharet |
        
        tatsiddhaṃ śītalīkṛtya kṣaudraprasthe niyojayet ||  
 8.8.33  tatra vāditraśabdāṃś ca kuryāt svastyayanāni ca |
        
        gajaskandhaṃ samāropya śvetacchatrānupālitam  ||  
 8.8.34 celāvṛtaṃ ca kurvīta sādhuśabdāṃś ca sarvaśaḥ |
        
        tato ' smin dāpayed vastiṃ puṇye ' hani rasāyanam ||  
 8.8.35  vastinānena dattena gacchennārīśataṃ naraḥ |
        
        na vātra yantraṇā kāciduktā nārīvihāragā ||  
 8.8.36  vṛṣyo balakaro vastirāpta āyurvivardhanaḥ |
        
 valīpalitakhālity aṃ  sevamāno niyacchati ||  
 8.8.37  ṣaṇḍāṃś ca puruṣān kuryāllakṣaṇāḍhyān  guṇānvitān
       |
        
        kṣīṇān kṣatānnaṣṭaśuklān viṣamajvarapīḍitān ||  
 8.8.38  yonīnāṃ vyāpado  vandhyāṃ vastireṣa 
       niyacchati |
        
        guḍūcīsvarasaprasthaṃ grāhayed yantrapīḍitam ||  
 8.8.39  śatāvarīrasaprasthaṃ tadvatsahacarasya ca |
        
        vidāryāmalakekṣūṇāṃ drākṣākharjūrayor api ||  
 8.8.40  pṛthak kuryād rasaprasthaṃ prasthau dvau
       tailasarpiṣoḥ |
        
        ājamāhiṣagavyāni kṣīrāṇi dviguṇāni ca ||  
 8.8.41 kṣuṇṇapiṣṭāni cemāni peṣayitvā vipācayet |
        
        vadhūṭikāmuccaṭāṃ ca madhukaṃ pippalīm api ||  
 8.8.42  śṛṅgāṭakaṃ puṣkarikāṃ kāṇḍaṃ nīlotpalasya ca |
        
        jīvakarṣabhakau medāṃ balāṃ nīlotpalāni  ca ||  
 8.8.43  tugākṣīrīṃ mahāmedāṃ puṇḍarīkasya kesaram |
        
        vṛṣameṣacakorāṇāṃ haṃsakukkuṭayor iha  ||  
 8.8.44 jīvañjīvakamattākṣakurarīkrauñcabarhiṇām  |
        
        vasā majjā ca sattvānāṃ meṣamāṃsarasaissaha ||  
 8.8.45  tribhāgaṃ mākṣikaṃ caiva yuñjyāt samyagvipācite |
        
        śaṅkhabherīninādaiś ca paṭahair vā murīsvanaiḥ ||  
 8.8.46  āropayed gajaskandhe śvetacchatradhvajāyutam  |
        
        siddhānāṃ paramaṃ devaṃ maharṣigaṇasevitam ||  
 8.8.47  śaraṇaṃ sarvabhūtānāmarcayed vṛṣabhadhvajam |
        
 āśīrbhir maṅgalāśaṃsistutibhir devatārcanaiḥ ||  
 8.8.48  rasāyanāni sidhyanti viparītāni cānyathā |
        
        taṃ snehaṃ gamayed vastiṃ rāsāyanikam uttamam ||  
 8.8.49  athāhāravihāreṣu  na cainaṃ yantrayed
       bhiṣak |
        
        vyāpannayonayo vandhyā raktagulminya eva ca ||  
 8.8.50  yā vā ' patyaṃ mṛtaṃ sūte yāś ca naṣṭārtavās
       tathā |
        
 naṣṭaśuklakṣatakṣīṇā viṣamajvarapīḍitāḥ ||  
 8.8.51 prakṣīṇamāṃsarudhirā valīpalitapīḍitāḥ |
        
        āśu praśamayed rogān tānāyurmāṃsavardhanam ||  
 8.8.52  rasāyanam idaṃ śreṣṭhaṃ narāṇāmamṛtopamam |
        
        rasāyanavidhānāni proktāny etāni yāni ca ||  
 8.8.53  sahasraśatapākāni kāryāṇi vibhave sati |
        
        madhukaṃ saindhavaṃ kuṣṭhaṃ śatapuṣpā  hareṇavaḥ ||  
 8.8.54  madanāni ca rāsnā ca bhārṅgī, nīparakajvalam(?) |
        
        mari |.. |.. |.. |.. |.. |.. |.. |.. |.. |.. ||  
 8.8.55 māyūraṃ kaukkuṭaṃ vāpi
       veśavāraṃ sukuṭṭitam |
        
        sahitaṃ daśamūlyā tu jaladroṇe vipācayet ||  
 8.8.56  rasasya tasya pūtasya prasthārdhaṃ
       ca pradāpayet |
        
        vasātailaghṛtānāṃ tu madhunaḥ prasṛtadvayam ||  
 8.8.57 hapuṣāśatapuṣpāṇāṃ mustānāṃ cāpi kārṣikam |
        
 kalkapeṣyaṃ punardadyādvastiṃ  salavaṇaṃ sukham ||  
 8.8.58  pādagulphorujaṅghāsu trikavaṅkṣaṇabastiṣu |
        
        śiśne vṛṣaṇayoś caiva vātarogaṃ niyacchati ||  
 8.8.59  mṛgāṇāṃ tittirāṇāṃ ca tathaiva bilavāsinām  |
        
        ānūpānāṃ khagānāṃ ca kalpamevaṃ prayojayet ||  
 8.8.60  tulyaṃ madhu ca tailaṃ ca tasmād uṣṇodakaṃ samam |
        
        dvau karṣau śatapuṣpāṇāṃ karṣaś ca lavaṇottamaḥ ||  
 8.8.61  eṣa rāsāyano vastirdīpanīyo ' tha bṛṃhaṇaḥ |
        
        balavarṇakaro vṛṣyo yāpano nirupadravaḥ ||  
 8.8.62 gulmodavartitādhmānapramehakṛmikoṣṭhinām |
        
        nityaṃ gāḍhapurīṣāṇāṃ vastireṣa hitaḥ smṛtaḥ ||  
 8.8.63  ghṛtaṃ madhu ca tailaṃ ca teṣāṃ mānaṃ samaṃ
       bhavet |
        
        pūrvakalkena  deyāni sa vastirbalavarṇakṛt ||  
 8.8.64  vastau meḍhragate doṣe vastyasātmyacikitsite |
        
        paittike mūtrakṛcchre ca pittavyādhiṣu cottamaḥ ||  
 8.8.65 tulyaṃ ghṛtamatha kṣaudraṃ tayor māṃsarasassamaḥ
       |
        
        akṣamātraṃ ca mustānāṃ sa vastiḥ pūrvakalpavat  ||  
 8.8.66 gulphorujānupṛṣṭheṣu sarvataḥ stambhiteṣu ca |
        
        balāsapādaharṣeṣu vastiḥ praśamanaḥ smṛtaḥ ||  
 8.8.67 vastau vṛṣaṇameḍhreṣu śūlamāśu niyacchati |
        
        trikajānūrupṛṣṭhādivedanāṃ cāpakarṣati ||  
 8.8.68 
       mṛdutvānna nivatante kṣubhyante vastayaś ca vā |
        
 tīkṣṇairāsthāpanaṃ kāryaṃ kṣipraṃ pratinivartayet ||  
 8.8.69  mṛdutvād yāpanānāṃ tu kecidvibhramabhīravaḥ |
        
 dīpanānāṃ kaṣāyeṇa yojayanti cikitsakāḥ ||  
 8.8.70  evamanyeṣu  vibhrāntau  sanirūheṣu vā punaḥ
       |
        
        vastayaḥ kalpadṛṣṭā hi yathā kāle sukhāvahāḥ ||  
 8.8.71  kṣīṇātiriktā dūṣyante tasmād yogaṃ samāharet |
        
        nityaṃ nārīvihārāṇāṃ kṣīṇānāmalparetasām ||  
 8.8.72  evam eva vidhānaṃ ca retobalavivardhanam |
        
 svecchāvihārān vakṣyāmi vastīn śuklavivardhanān  ||  
 8.8.73  rasaḥ karkaṭakānāṃ tu śarkarāmastusaṃyutaḥ |
        
        ghṛtasaubarcalayuto vastirvṛṣyatamaḥ smṛtaḥ ||  
 8.8.74  haṃsasārasalāvānāṃ tittirikrauñcabarhiṇām |
        
        kalpenānena kartavyā vājīkaraṇavastayaḥ ||  
 8.8.75  payaḥ kukkuṭamāṃsena vipakvaṃ madhusaṃyutam |
        
        caṭakāṇḍarasaś caiva  kukkuṭāṇḍarasastathā  ||  
 8.8.76  ghṛtamākṣikasaṃyuktaḥ śarkarāsaindhavairyutaḥ |
        
        eṣa vastiḥ smṛto vṛṣyaḥ māṃsaśuklavivardhanaḥ ||  
 8.8.77 yataś śataṃ vā ṣaṣṭiṃ vā nārīr gacchati mānavaḥ |
        
        eṣa varṇabalotsāhaḥ sthavire ' pi pradṛśyate ||  
 8.8.78  timiṅgile vā makare pāṭhīne nakramīnayoḥ |
        
 dugdhaṃ kūrme+ athakumbhīre kalpayecchiśumāravat ||  
 8.8.79  vārāhabastavṛṣaṇau vṛṣaṇau govṛṣasya ca |
        
        caṭakarkaṭakāṃś caiva kṣīreṇa saha sādhayet ||  
 8.8.80  tannirūhaṃ tu śukreṇa bastānāmatha miśrayet |
        
 uccaṭekṣurakaṃ  cātra kalkapeṣyaṃ samāvapet ||  
 8.8.81  ghṛtamākṣikasaṃyuktaṃ praṇītaḥ śarkarāyutaḥ |
        
        kiṃcillavaṇito  vastir gamayet strīśatāny api ||  
 8.8.82  eṣa nārīvihārāṇāṃ bahvantaḥ puravāsinām |
        
        retobalakaraḥ śreṣṭhaḥ krīḍāvastiranuttamaḥ ||  
 8.8.83  ātmaguptāphalaiḥ  kṣīram
       uccaṭekṣurakaiḥ śṛtam |
        
 bhojane vānupāne vā vṛṣyārthaṃ samprayojayet ||  
 8.8.84  rasāyanā vastayas tu ye mayā pūrvadarśitāḥ |
        
        tān etair māṃsaniryūhair yojayet kalpakalpitān  ||  
 8.8.85  babhrusūkarakhaḍgāś ca chāgagomahiṣās tathā |
        
        krauñcakāraṇḍavāḥ  krauñcacakravākabakāstathā  ||  
 8.8.86  nirūhameṣāṃ saṃhṛtya lābhatassādhu yojayet |
        
        kṣīraṃ panasabījāni kapikacchūphalāni ca ||  
 8.8.87  uccaṭekṣurabījāni madhukaṃ tālamastakam |
        
        pippalyaśśāribā  drākṣā kharjūro madanāny api ||  
 8.8.88  jīvakarṣabhakau medā bījaṃ nīlotpalasya ca |
        
 garbheṇānena saṃsiddhaṃ caṭakāṇḍarasāyutam || Bhṣ8.8.? |
        
        śarkarāmadhusaṃyuktaṃ  |.. |.. |.. |.. |.. ||  
 
       ------------------------------------------------------------------------- 
 
 
