
 
                sūtrasthānam
                 
                     prathamo+adhyāyaḥ /
                     Su.1.1.1  athāto vedotpattimadhyāyaṃ
                        vyākhyāsyāmaḥ //  
 Su.1.1.2  yathovāca bhagavān dhanvantariḥ //  
 Su.1.1.3  atha khalu
                        bhagavantamamaravaramṛṣigaṇaparivṛtamāśramasthaṃ kāśirājaṃ divodāsaṃ
                            dhanvantarimaupadhenavavaitaraṇaurabhrapauṣkalāvata- † karavīryagopurarakṣitasuśrutaprabhṛtaya ūcuḥ //   karavīra 
 
 Su.1.1.4  bhagavan
                        śārīramānasāgantuvyādhibhirvividhavedanābhighātopadrutān
                        sanāthānapyanāthavadviceṣṭamānān vikrośataśca mānavānabhisamīkṣya manasi naḥ
                        pīḍā bhavati teṣāṃ sukhaiṣiṇāṃ rogopaśamārthamātmanaśca prāṇayātrārthaṃ
                        pragāhitahetorāyurvedaṃ śrotumicchāma ihopadiśyamānaṃ
                        atrā+āyattamaihikamāmuṣmikaṃ ca śreyaḥ tadbhagavantamupapannāḥ smaḥ
                        śiṣyatveneti //  
 Su.1.1.5  tānuvāca bhagavān svāgataṃ vaḥ
                        sarva evāmīmāṃsyā adhyāpyāśca bhavanto vatsāḥ //  
 Su.1.1.6  iha khalvāyurvedo
                        nāmopāṅgamatharvavedasyānutpādyaivaprajāḥ ślokaśatasahasramadhyāyasahasraṃ
                        ca kṛtavān svayambhūḥ tato+alpāyuṣṭvamalpamedhastvaṃ cālokya narāṇāṃ
                        bhūyo+aṣṭadhā praṇītavān //  
 Su.1.1.7  tadyathā śalyaṃ śālākyaṃ
                        kāyacikitsā bhūtavidyā kaumārabhṛtyaṃ agadatantraṃ rasāyanatantraṃ
                        vājīkaraṇatantramiti //  
 Su.1.1.8.0  athāsya
                        pratyaṅgalakṣaṇasamāsaḥ /  
 Su.1.1.8.1  tatra śalyaṃ nāma
                        vividhatṛṇakāṣṭhapāṣāṇapāṃśulohaloṣṭāsthibālanakhapūyāsrāvaduṣṭavraṇāntargarbhaśalyoddharaṇārthaṃ
                        yantraśastrakṣārāgnipraṇidhānavraṇaviniścayārthaṃ ca //  
 Su.1.1.8.2  śālākyaṃ nāmordhvajatrugatānāṃ
                        śravaṇanayanavadanaghrāṇādisaṃśritānāṃ vyādhīnāmupaśamanārthaṃ //  
 Su.1.1.8.3  kāyacikītsā nāma
                        sarvāṅgasaṃśritānāṃ vyādhīnāṃ
                        jvara{O.atīsāra}raktapittaśoṣonmādāpasmārakuṣṭhamehātisārādīnāmupaśamanārtham
                        //  
 Su.1.1.8.4  bhūtavidyā nāma
                        devāsuragandharvayakṣarakṣaḥpitṛpiśācanāgagrahādyupasṛṣṭacetasāṃ
                        śāntikarmabaloharaṇādigrahopaśamanārtham //  
 Su.1.1.8.5  kaumārabhṛtyaṃ nāma
                        kumārabharaṇadhātrīkṣīradoṣasaṃśodhanārthaṃ duṣṭastanyagrahasamutthānāṃ ca
                        vyādhīnāmupaśamanārtham //  
 Su.1.1.8.6  agadatantraṃ nāma
                        sarpakīṭalūtāmūśikādidaṣṭaviṣavyañjanārthaṃ vividhaviṣasaṃyogopaśamanārthaṃ
                        ca //  
 Su.1.1.8.7  rasāyanatantraṃ nāma
                        vayaḥsthāpanamāyurmedhābalakaraṃ rogāpaharaṇasamarthaṃ ca //  
 Su.1.1.8.8  vājīkaraṇatantraṃ
                        nāmālpaduṣṭakṣīṇaviśuṣkaretasāmāpyāyanaprasādopacayajanananimittaṃ
                        praharṣajananārthaṃ ca //  
 Su.1.1.9  evamayamāyurvedo+aṣṭāṅga
                        upadiśyate atra kasmai kimucyatāmiti //  
 Su.1.1.10  ta ūcuḥ asmākaṃ sarveṣāmeva
                        śalyajñānaṃ mūlaṃ kṛtvopadiśatu bhagavāniti //  
 Su.1.1.11  sa uvācaivamastviti //  
 Su.1.1.12  ta ūcurbhūyo+api bhagavantam
                        asmākamekamatīnāṃ matamabhisamīkṣya suśruto bhagavantaṃ prakṣyati asmai
                        copadiśyamānaṃ vayamapyupadhārayiṣyāmaḥ //  
 Su.1.1.13  sa hovācaivamastviti //  
 Su.1.1.14  vatsa suśruta iha
                        khalvāyurvedaprayojanaṃ vyādhyupasṛṣṭānāṃ vyādhiparimokaṣaḥ svasthasya
                        rakṣaṇaṃ ca //  
 Su.1.1.15  āyurasmin vidyate+anena
                        vā+āyurvindatītyāyurvedaḥ //  
 Su.1.1.16  tasyāṅgavaramādyaṃ
                        pratyakṣāgamānumānopamānairaviruddhamucyamānamupadharaya //  
 Su.1.1.17  etaddhyaṅgaṃ prathamaṃ
                        prāgabhighātavraṇasaṃrohāt yajñaśiraḥsandhānācca / śrūyate hi yathā rudreṇa
                        yajñasya śiraśchinnamiti tato devā aśvināvabhigamyocuḥ bhagavantau naḥ
                        śreṣṭhatamau yuvāṃ bhaviṣyathaḥ bhavadbhyāṃ yajñasyaśeraḥ sandhātavyamiti /
                        tāvūcaturevamastviti / atha tayorarthe devā indraṃ yajñabhagena prāsādayan /
                        tābhyāṃ yajñasya śiraḥ saṃhitam iti //  
 Su.1.1.18  aṣṭāsvapi
                        cāyurvedatantreṣvetadevādhikamabhimataṃ
                        āmāśukriyākaraṇādyantraśastrakṣārāgnipraṇidhānāt sarvatantrasāmānyācca //  
 Su.1.1.19  tadidaṃ śāśvataṃ puṇyaṃ svargyaṃ
                        yaśasyamāyuṣyaṃ vṛttikaraṃ ceti //  
 Su.1.1.20  brahmā provāca tataḥ
                        prajāpatiradhijage tasmādaśvinau aśvibhyāmindraḥ indrādaḥaṃ mayā tviha
                        pradeyamarthibhyaḥ prajāhitahetoḥ //  
 Su.1.1.21  bhavati cātra  
 Su.1.1.21ab  ahaṃ hi dhanvantarirādidevo
                        jarārujāmṛtyuharo+amarāṇām /  
 Su.1.1.21cd  śalyāṅgamaṅgairaparairupetaṃ
                        prāpto+asmi gāṃ bhūya ihopadeṣṭum //  
 Su.1.1.22  asmin śāstre
                        pañcamahābhūtaśarīrisamavāyaḥ puruṣa ityucyate / tasmin kriyā so+adhiṣṭhānaṃ
                        kasmāt lokasya dvaividhyāt loko hi dvividhaḥ sthāvaro jaṅgamaśca
                        dvividhātmaka evāgneyaḥ saumyaśca tadbhūyastvāt pañcātmako vā tatra
                        caturvidho bhūtagrāmaḥ saṃsvedajarāyujāṇḍajodbhijjasaṃjñaḥ tatra puruṣaḥ
                        pradhānaṃ tasyopakaraṇamanyat tasmāt puruṣo+adhiṣṭhānam //  
 Su.1.1.23  tadduḥkhasaṃyogā vyādhaya
                        ucyante //  
 Su.1.1.24  te caturvidhāḥ āgantavaḥ śārīrāḥ
                        mānasāḥ svābhāvikāśceti //  
 Su.1.1.25.1 
                        teṣāmāgantavo+abhighātanimittāḥ //  
 Su.1.1.25.2  śārīrāstvannapānamūlā
                        vātapittakaphaśoṇitasannipātavaiṣamyanimittāḥ //  
 Su.1.1.25.3  mānasāstu
                        krodhaśokabhayaharṣaviṣāderṣyābhyasūyādainyamātsaryakāmalobhaprabhṛtaya
                        icchādveṣabhedairbhavanti //  
 Su.1.1.25.4  svābhāvikāstu
                        kṣutpipāsājarāmṛtyunidrāprakṛtayaḥ //  
 Su.1.1.26  ta ete manaḥśarīrādhiṣṭhānāḥ //  
 Su.1.1.27  teṣāṃ
                        saṃśodhanasaṃśamanāhārācārāḥ samyakprayuktā nigrahahetavaḥ //  
 Su.1.1.28  prāṇināṃ punarmūlamāhāro
                        balavarṇaujasāṃ ca sa ṣaṭsu raseṣvāyattaḥ rasāḥ punardravyāśrayāḥ dravyāṇi
                        punaroṣadhayaḥ / tāstu dvividhāḥ sthāvarā jaṅgamāśca //  
 Su.1.1.29  tāsāṃ sthāvarāścaturvidhāḥ
                        vanaspatayo vṛkṣā vīrudha oṣadhaya iti / tāsu apuṣpāḥ phalavanto
                        vanaspatayaḥ puṣpaphalavanto vṛkṣāḥ pratānavatyaḥ stambinyaśca vīrudhaḥ
                        phalapākaniṣṭhā oṣadhaya iti //  
 Su.1.1.30  jaṅgamāḥ khalvapi catuvidhāḥ
                        jarāyujāṇḍajasvedajodbhijjāḥ / tatra paśumanuṣyavyālādayo jarāyujāḥ
                        khagasarpasarīsṛpaprabhṛtayo+aṇḍajāḥ kṛmikīṭapipīlikāprabhṛtayaḥ svedajāḥ
                        indragopamaṇḍūkaprabhṛtaya udbhijjāḥ //  
 Su.1.1.31  tatra
                        sthāvarebhyastvakpatrapuṣpaphalamūlakandaniryāsasvarasādayaḥ prayojanavantaḥ
                        jaṅgamebhyaścarmanakharomarudhirādayaḥ //  
 Su.1.1.32  pārthivāḥ
                        suvarṇarajatamaṇimuktāmanaḥśilāmṛtkapālādayaḥ //  
 Su.1.1.33  kālakṛtāḥ
                        pravātanivātātapacchāyājyotsnātamaḥśītoṣṇavarṣāhorātrapakṣamāsartvayanādayaḥ
                        saṃvatsaraviśeṣāḥ //  
 Su.1.1.34  ta ete svabhāvata eva doṣāṇāṃ
                        sañcayaprakopapraśamapratīkārahetavaḥ prayojanavantaśca //  
 Su.1.1.35  bhavanti cātra ślokāḥ  
 Su.1.1.35ab  śārīrāṇāṃ vikārāṇāmeṣa
                        vargaścatuvidhaḥ /  
 Su.1.1.35cd  prakope praśame caiva
                        heturuktaścikitsakaiḥ //  
 Su.1.1.36ab  āgantavastu ye rogāste
                        dvidhā nipatanti hi /  
 Su.1.1.36cd  manasyanye śarīre+anye teṣāṃ
                        tu dvividhā kriyā //  
 Su.1.1.37ab  śarīrapatitānāṃ tu
                        śārīravadupakramaḥ /  
 Su.1.1.37cd  mānasānāṃ tu śabdādiriṣṭo
                        vargaḥ sukhāvahaḥ //  
 Su.1.1.38  evametat puruṣo vyādhirauṣadhaṃ
                        kriyākāla iti catuṣṭayaṃ samāsena vyākhyātam / tatra
                        puruṣagrahaṇāttatsaṃbhavadravyasamūho
                        bhūtādiruktastadaṅgapratyaṅgavikalpāśca tvaṅnāṃsāsthisirāsnāyuprabhṛtayaḥ
                        vyādhigrahaṇādvātapittakaphaśoṇitasannipātavaiṣamyanimittāḥ sarva eva
                        vyādhayo vyākhyātāḥ oṣadhagrahaṇāddravyarasaguṇavīryavipākānāmādeśaḥ
                        kriyāgrahaṇācchedyādīni snehādīni ca karmāṇi vyākhyātāni kālagrahaṇāt
                        savakriyākālānāmādeśaḥ //  
 Su.1.1.39  bhavati cātra /  
 Su.1.1.39ab  bījaṃ
                        cikitsitasyaitatsamāsena prakīrtitam /  
 Su.1.1.39cd  saviṃśamadhyāyaśatamasya
                        vyākhyā bhaviṣyati //  
 Su.1.1.40  tacca saviṃśamadhyāyaśataṃ
                        pañcasu sthāneṣu sūtranidānaśārīracikitsitakalpeṣvarthavaśāt saṃvibhajya
                        uttare tantre śeṣānarthān vyākhyāsyāmaḥ //  
 Su.1.1.41  bhavati cātra /  
 Su.1.1.41ab  svayambhuvā proktamidaṃ
                        sanātanaṃ paṭheddhi yaḥ kāśipatiprakāśitam /  
 Su.1.1.41cd  sa puṇyakarmā bhuvi pūjito
                        nṛpairasukṣaye śakrasalokatāṃ vrajet //  
 iti suśrutasaṃhitāyāṃ sūtrasthāne vedotpattirnāma prathamo+adhyāyaḥ
                        // 
 
 
                    dvitīyo+adhyāyaḥ /
                     Su.1.2.1  athātaḥ śiṣyopanayanīyamadhyāyaṃ
                        vyākhyāsyāmaḥ //  
 Su.1.2.2  yathovāca bhagavān dhanvantariḥ //  
 Su.1.2.3 
                        brāhmaṇakṣatriyavaiśyānāmanyatamamanvayavayaḥśīlaśauryaśaucācāravinayaśaktibalamedhādhṛtismṛtimatipratipattiyuktaṃ
                        tanujihvauṣṭhadantākramṛjuvaktrākṣināsaṃprasannacittavākceṣṭaṃ kleśasaḥaṃ ca
                        bhiṣak śiṣyamupanayet ato viparītaguṇaṃ noapanayet //  
 Su.1.2.4  upanayanīyaṃ tu brāhmaṇaṃ
                        praśasteṣu tithikaraṇamuhūrtanakṣatreṣu praśastāyāṃ diśi śucau same deśe
                        caturhastaṃ caturasraṃ sthaṇḍilamupalipya gomayena darbhaiḥ saṃstīrya
                        puṣpairlājabhaktai ratnaiśca devatāḥ pūjayitvā viprān bhiṣajaśca
                        tatrollikhyābhyukṣya ca dakṣiṇato brahmāṇaṃ sthāpayitvā+agnimupasamādhāya
                        khadirapalāśadevadārubilvānāṃ samidbhiścaturṇāṃ vā kṣīravṛkṣāṇāṃ (?
                        nyagrodhodumbarāśvatthamadhūkānāṃ ) dadhimadhughṛtāktābhirdārvīhaumikena
                        vidhinā sruveṇājyāhutīrjuhuyāt sapraṇavābhirmahāvyahṛtibhiḥ tataḥ
                        pratidaivatamṛṣīṃśca svāhākāraṃ kuryāt śiṣyamapi kārayet //  
 Su.1.2.5  brāhmaṇastrayāṇāṃ
                        varṇānāmupanayanaṃ kartumarhati rājanyo dvayasya vaiśyo vaiśyasyaiveti
                        śūdramapi kulaguṇasaṃpannaṃ mantravarjamanupanītamadhyāpayedityeke //  
 Su.1.2.6  tato+agniṃ triḥ
                        pariṇīyāgnisākṣikaṃ śiṣyaṃ brūyāt
                        kāmakrodhalobhamohamānāhaṇkārerṣyāpāruṣyapaiśunyānṛtālasyāyaśasyāni hitvā
                        nīcanakharomṇā śucinā kaṣāyavāsasā
                        satyavratabrahmacaryābhivādanatatpareṇā+avaśyaṃ bhavitavyaṃ
                        madanumatasthānagamanaśayanāsanabhojanādhyayanapareṇa bhūtvā matpriyahiteṣu
                        vartitavyaṃ ato+anyathā te vartamānasyādharmo bhavati aphalā ca vidyā na ca
                        prākāśyaṃ prāpnoti //  
 Su.1.2.7  ahaṃ vā tvayi samyagvartamāne
                        yadyanyathādarśī syāmenobhāgbhaveyamaphalavidyaśca //  
 Su.1.2.8 
                        dvijagurudaridramitrapravrajitopanatasādhvanāthābhyupagatānāṃ
                        cātmabāndhavānāmiva svabhaiṣajaiḥ pratikartavyamevaṃ sādhu bhavati
                        vyādhaśākunikapatitapāpakāriṇāṃ ca na pratikartavyaṃ evaṃ vidyā prakāśate
                        mitrayaśodharmārthakāmāṃśca prāpnoti //  
 Su.1.2.9  bhavataścātra /  
 Su.1.2.9ab  kṛṣṇe+aṣṭamī tannidhane+ahanī
                        dve śukle tathā+apyevamahardvisandhyam /  
 Su.1.2.9cd  akālavidyutstanayitnughoṣe
                        svatantrarāṣṭrakṣitipavyathāsu //  
 Su.1.2.10ab  śmaśānayānādyatanāhaveṣu
                        mahotsavautpātikadarśaneṣu /  
 Su.1.2.10cd  nādhyeyamanyeṣu ca yeṣu
                        vaprā nādhīyate nāśucinā ca nityam //  
 iti suśrutasaṃhitāyāṃ sūtrasthāne śiṣyopanayanīyo nāma dvitīyo+adhyāyaḥ
                        // 
 
 
                    tṛtīyo+adhyāyaḥ /
                     Su.1.3.1 
                        athāto+adhyayanasaṃpradānīyamadhyāyaṃ vyākhyāsyāmaḥ //  
 Su.1.3.2  yathovāca bhagavān dhanvantariḥ //  
 Su.1.3.3  prāgabhihitaṃ saviṃśamadhyāyaśataṃ
                        pañcasu sthāneṣu / tatra sūtrasthānamadhyāyāḥ ṣaṭcatvāriṃśat ṣoḍśa nidānāni
                        daśa śārīrāṇi catvāriṃśaccikitsitāni aṣṭau kalpāḥ taduttaraṃ ṣaṭsāṣṭiḥ //  
 Su.1.3.4ab  vedotpattiḥ
                        śiṣyanayastathā+adhyayanadānikaḥ /  
 Su.1.3.4cd 
                        prabhāṣaṇāgraharaṇāvṛtucaryātha yāntrikaḥ //  
 Su.1.3.5ab  śastrāvacāaraṇaṃ yogyā viśikhā
                        kṣārakalpanam /  
 Su.1.3.5cd  agnikarmajalaukākhyāvadhyāyau
                        raktavarṇanam //  
 Su.1.3.6ab  doṣadhātumalādyānāṃ
                        vijñānādhyāya eva ca /  
 Su.1.3.6cd  karṇavyadhāmapakvaiṣāvālepo
                        vraṇyupāsanam //  
 Su.1.3.7ab  hitāhito vraṇapraśno
                        vraṇāsrāvaśca yaḥ pṛthak /  
 Su.1.3.7cd 
                        kṛtyākṛtyavidhirvyādhisamuddeśīya eva ca //  
 Su.1.3.8ab  viniścayaḥ śastravidhau
                        pranaṣṭajñānikastathā /  
 Su.1.3.8cd  śalyoddhṛtirvraṇajñānaṃ
                        dūtasvapnanidarśanam //  
 Su.1.3.9ab  pañcendriyaṃ tathā chāyā
                        svabhāvādvaikṛtaṃ tathā /  
 Su.1.3.9cd  vāraṇo yuktasenīya
                        āturakramabhūnikau //  
 Su.1.3.10ab  miśrakākhyo dravyagaṇaḥ
                        saṃśuddhau śamane ca yaḥ /  
 Su.1.3.10cd  dravyādīnāṃ ca vijñānaṃ
                        viśeṣo dravyago+aparaḥ //  
 Su.1.3.11ab  rasajñānaṃ
                        vamanārthamadhyāyo recanāya ca /  
 Su.1.3.11cd 
                        dravaddravyavidhistadvadannapānavidhistathā //  
 Su.1.3.12ab  sūcanāt sūtraṇāccaiva
                        savanāccārthasantateḥ /  
 Su.1.3.12cd  ṣaṭcatvāriṃśadadhyāyaṃ
                        sūtrasthānaṃ pracakṣate //  
 Su.1.3.13ab  vātavyādhikamarśāṃsi
                        sāśmariśca bhagandaraḥ /  
 Su.1.3.13cd  kuṣṭhamehodarā mūḍho
                        vidradhiḥ parisarpaṇam //  
 Su.1.3.14ab 
                        granthivṛddhikṣudraśūkabhaknāśca mukharogikam /  
 Su.1.3.14cd 
                        hetulakṣaṇanirdeśānnidānānīti ṣoḍaśa //  
 Su.1.3.15ab  bhūtacintā
                        rajaḥśuddhirgarbhāvakrāntireva ca /  
 Su.1.3.15cd  vyākaraṇaṃ ca garbhasya
                        śarīrasya ca yatsmṛtam //  
 Su.1.3.16ab  pratyekaṃ marmanirdeśaḥ
                        sirāvarṇanameva ca /  
 Su.1.3.16cd  sirāvyadho dhamanīnāṃ
                        garbhiṇyā vyākṛtistathā //  
 Su.1.3.17ab  nirdiṣṭāni daśaitāni
                        śārīrāṇi maharṣiṇā /  
 Su.1.3.17cd  vijñānārthaṃ śarīrasya
                        bhiṣajāṃ yogināmapi //  
 Su.1.3.18ab  dvivraṇīyo vraṇaḥ sadyo
                        bhagnānāṃ vātarogikam /  
 Su.1.3.18cd  mahāvātikamarśāṃsi
                        sāśmariśca bhagandaraḥ //  
 Su.1.3.19ab  kuṣṭhānāṃ mahatāṃ cāpi
                        maihikaṃ paiḍakaṃ tathā /  
 Su.1.3.19cd  makhumehacikitsā ca tathā
                        codariṇāmapi //  
 Su.1.3.20ab  mūḍhagarbhacikitsā ca
                        vidradhīnāṃ visarpiṇām /  
 Su.1.3.20cd  granthivṛddhyupadaṃśānāṃ
                        tathā ca kṣudrarogikam //  
 Su.1.3.21ab  śūkadoṣacikitsā ca tathā ca
                        mukharogiṇām /  
 Su.1.3.21cd  śophasyānāgatānāṃ ca niṣedho
                        miśrakaṃ tathā //  
 Su.1.3.22ab  vājīkaraṃ ca yat kṣīṇe
                        sarvābādhaśamo+api ca /  
 Su.1.3.22cd  medhāyuṣkaraṇaṃ cāpi
                        svabhāvavyādhivāraṇam //  
 Su.1.3.23ab  nivṛttasaṃtāpakaraṃ kīrtitaṃ
                        ca rasāyanam /  
 Su.1.3.23cd  snehopayaugikaḥ svedo vamane
                        ca virecane //  
 Su.1.3.24ab  tayorvyāpaccikitsā ca
                        netrabastivibhāgikaḥ /  
 Su.1.3.24cd  netrabastivipatsiddhistathā
                        cottarabastikaḥ //  
 Su.1.3.25ab  nirūhakramasaṃjñaśca
                        tathaivāturasaṃjñakaḥ /  
 Su.1.3.25cd 
                        dhūmanasyavidhiścāntyaścatvāriṃśaditi smṛtāḥ //  
 Su.1.3.26ab  prāyaścittaṃ praśamanaṃ
                        cikitsā śāntikarma ca /  
 Su.1.3.26cd  paryāyāstasya
                        nirdeśāccikitsāsthānamucyate //  
 Su.1.3.27ab  annasya rakṣā vijñānaṃ
                        sthāvarasyetarasya ca /  
 Su.1.3.27cd  sarpadaṣṭaviṣajñānaṃ
                        tasyaiva ca cikitsitam //  
 Su.1.3.28ab  dundubhermūṣikāṇāṃ ca
                        kīṭānāṃ kalpa eva ca /  
 Su.1.3.28cd  aṣṭau kalpāḥ samākhyātā
                        viṣabheṣajakalpanāt //  
 Su.1.3.29ab  adhyāyānāṃ śataṃ
                        viṃśamevametadudīritam /  
 Su.1.3.29cd  ataḥ paraṃ svanāmnaiva
                        tantramuttaramucyate //  
 Su.1.3.30ab  adhikṛtya kṛtaṃ
                        yasmāttantrametadupadravān /  
 Su.1.3.30cd  opadravika ityeṣa
                        tasyāgryatvānnirucyate //  
 Su.1.3.31ab  sandhau vartmani śukle ca
                        kṛṣṇe sarvatra dṛṣṭiṣu /  
 Su.1.3.31cd  saṃvijñānārthamadhyāyā
                        gadānāṃ tu prati prati //  
 Su.1.3.32ab  cikitsāpravibhāgīyo
                        vātābhiṣyandavāraṇaḥ /  
 Su.1.3.32cd  paittasya ślaiṣmikasyāpi
                        raudhirasya tathaiva ca /  
 Su.1.3.33ab  lekhyabhedyaniṣedhau ca
                        chedyānāṃ vartmadṛṣṭiṣu /  
 Su.1.3.33cd  kriyākalpo+abhighātaśca
                        karṇotthāstaccikitsitam //  
 Su.1.3.34ab  ghrāṇotthānāṃ ca vijñānaṃ
                        tadgadapratiṣedhanam /  
 Su.1.3.34cd  pratiśyāyaniṣedhaśca
                        śirogadavivecanam //  
 Su.1.3.35ab  cikitsā tadgadānāṃ ca
                        śālākyaṃ tantramucyate /  
 Su.1.3.35cd  navagrahākṛtijñānaṃ
                        skandasya ca niṣedhanam //  
 Su.1.3.36ab  apasmāraśakunyośca
                        revatyāśca punaḥ pṛthak /  
 Su.1.3.36cd  pūtanāyāstathā+andhāyā
                        maṇḍikā śītapūtanā //  
 Su.1.3.37ab  naigameśacikitsā ca
                        grahotpattiḥ sayonijā /  
 Su.1.3.37cd 
                        kaumāratantramityetacchārīreṣu ca kīrtitam //  
 Su.1.3.38ab  jvarātisāraśoṣāṇāṃ
                        gulmahṛdrogiṇāmapi /  
 Su.1.3.38cd  pāṇḍūnāṃ raktapittasya
                        mūrcchāyāḥ pānajāśca ye //  
 Su.1.3.39ab  tṛṣṇāyāśchardihikkānāṃ
                        niṣedhaḥ śvāsakāsayoḥ /  
 Su.1.3.39cd  svarabhedacikitsā ca
                        kṛmyudāvartinoḥ prthak //  
 Su.1.3.40ab 
                        visūcikārocakayormūtrāghātavikṛcchrayoḥ /  
 Su.1.3.40cd  iti kāyacikitsāyāḥ śeṣamatra
                        prakīrtitam //  
 Su.1.3.41ab  amānuṣaniṣedhaśca
                        tathā+āpasmāriko+aparaḥ /  
 Su.1.3.41cd  unmādapratiṣedhaśca
                        bhūtavidyā nirucyate //  
 Su.1.3.42ab  rasabhedāḥ
                        svasthavṛttiryuktayastāntrikāśca yāḥ /  
 Su.1.3.42cd  doṣabhedā iti jñeyā
                        adhyāyāstantrabhūṣaṇāḥ //  
 Su.1.3.43ab  śreṣṭhatvāduttaraṃ
                        hyetattantramāhurmaharṣayaḥ /  
 Su.1.3.43cd 
                        bahvarthasaṃgrahācchreṣṭhamuttaraṃ cāpi paścimam //  
 Su.1.3.44ab  śālākyatantraṃ kaumāraṃ
                        cikitsā kāyikī ca yā /  
 Su.1.3.44cd  bhūtavidyeti catvāri tantre
                        tūttarasaṃjñite //  
 Su.1.3.45ab  vājīkaraṃ cakitsāsu
                        rasāyanavidhistathā /  
 Su.1.3.45cd  viṣatantraṃ punaḥ kalpāḥ
                        śalyajñānaṃ samantataḥ //  
 Su.1.3.46ab  ityaṣṭāṅgamidaṃ
                        tantramādidevaprakāśitam /  
 Su.1.3.46cd  vidhinā+adhītya yuñjānā
                        bhavanti prāṇadā bhuvi //  
 Su.1.3.47  etaddhyavaśyamadhyeyaṃ adhītya
                        ca karmāpyavaśyamupāsitavyaṃ ubhayajño hi bhiṣak rājārho bhavati //  
 Su.1.3.48  bhavanti cātra /  
 Su.1.3.48ab  yastu kevalaśāstrajñaḥ
                        karmasvapariniṣṭhitaḥ /  
 Su.1.3.48cd  sa muhyatyāturaṃ prāpya
                        prāpya bhīrurivāhavam //  
 Su.1.3.49ab  yastu karmasu niṣṇāto
                        dhārṣṭyācchāstrabahiṣkṛtaḥ /  
 Su.1.3.49cd  sa satsu pūjāṃ nāpnoti
                        vadhaṃ cārhati rājataḥ //  
 Su.1.3.50ab  ubhāvetāvanipuṇāvasamarthau
                        svakarmaṇi /  
 Su.1.3.50cd 
                        ardhavedadharāvetāvekapakṣāviva dvijau //  
 Su.1.3.51ab  oṣadhyo+amṛtakalpāstu
                        śastrāśaniviṣopamāḥ /  
 Su.1.3.51cd 
                        bhavantyajñairupahṛtāstasmādetān vivarjayet //  
 Su.1.3.52ab  snehādiṣvanabhijñā ye
                        chedyādiṣu ca karmasu /  
 Su.1.3.52cd  te nihanti janaṃ lobhāt
                        kuvaidyā nṛpadoṣataḥ //  
 Su.1.3.53ab  yastūbhayajño matimān sa
                        samartho+arthasādhane /  
 Su.1.3.53cd  āhave karma nirvoḍhuṃ
                        dvicakraḥ syandano yathā //  
 Su.1.3.54  atha vatsa tadetadadhyeyaṃ tathā
                        tathopadhāraya mayā procyamānaṃ atha śucaye
                        kṛtottarāsaṅgāyāvyākulayopasthitāyādhyayanakāle śiṣyāya yathāśakti
                        gururupadiśet padaṃ pādaṃ ślokaṃ vā te ca padapādaślokābhūyaḥ
                        krameṇānusaṃdheyāḥ evamekaikaśo ghaṭayedātmanā cānupaṭhet
                        adrutamavilambitamaviśaṇkitamananunāsikaṃ
                        vyaktākṣramapīḍitavarṇamakṣibhruvauṣṭhahastairanabhinītaṃ susaṃskṛtaṃ
                        nātyuccairnātinīcaiśca svaraiḥ paṭhet / na cāntareṇa kaścidvrajet
                        tayoradhīyānayoḥ //  
 Su.1.3.55  bhavataścātra /  
 Su.1.3.55ab  śucirguruparo
                        dakṣastandrānidrāvivarjitaḥ /  
 Su.1.3.55cd  paṭhannetena vidhinā śiṣyaḥ
                        śāstrāntamāpnuyāt //  
 Su.1.3.56ab  vāksauṣṭhave+arthavijñāne
                        prāgalbhye karmanaipuṇe /  
 Su.1.3.56cd  tadabhyāse ca siddhau ca
                        yatetādhyayanāntagaḥ //  
 iti suśrutasaṃhitāhaṃ sūtrasthāne+adhyayanasaṃpradānīyo nāma
                        tṛtīyo+adhyāyaḥ // 
 
 
                    caturtho+adhyāyaḥ /
                     Su.1.4.1  athātaḥ prabhāṣaṇīyamadhyāyaṃ
                        vyākhyāsyāmaḥ //  
 Su.1.4.2  yāthovāca bhagavān dhanvantariḥ //  
 Su.1.4.3 
                        adhigatamapyadhyayanamaprabhāṣitamarthataḥ kharasya candanabhāra iva kevalaṃ
                        pariśramakaraṃ bhavati //  
 Su.1.4.4  bhavati cātra /  
 Su.1.4.4ab  yathā kharaścandanabhāravāhī
                        bhārasya vettā na tu candanasya /  
 Su.1.4.4cd  evaṃ hi śāstrāṇi baḥūnyadhītya
                        cārtheṣu mūḍhāḥ kharavadvahanti //  
 Su.1.4.5  tasmāt
                        saviṃśamadhyāyaśatamanupadapādaślokamanuvarṇayitavyamanuśrotavyaṃ ca kasmāt
                        sūkṣmā hi
                        dravyarasaguṇavīryavipākadoṣadhātumalāśayamarmasirāsnāyusandhyasthigarbhasaṃbhavadravyasamūhavibhāgāstathā
                        pranaṣṭaśalyoddharaṇavraṇaviniścayabhagnavikalpāḥ sādhyayāpyapratyākhyeyatā
                        ca vikārāṇāmevamādayaścānye sahasraśo viśeṣā ye vicintyamānā
                        vimalavipulabuddherapi buddhimākulīkuryuḥ kiṃ punaralpabuddheḥ
                        tasmādavaśyamanupadapādaślokamanuvarṇayitavyamanuśrotavyaṃ ca //  
 Su.1.4.6  anyaśāstropapannānāṃ
                        cārthānāmihopanītānāmarthavaśātteṣāṃ tadvidyebhya eva vyākhyānamanuśrotavyaṃ
                        kasmāt nahyekasmin śāstre śakyaḥ sarvaśāstrāṇāmavarodhaḥ kartum //  
 Su.1.4.7  bhavanti cātra /  
 Su.1.4.7ab  ekaṃ śāstramadhīyāno na
                        vidyācchāstraniścayam /  
 Su.1.4.7cd  tasmādbahuśrutaḥ śāstraṃ
                        vijānīyāccikitsakaḥ //  
 Su.1.4.8ab  śāstraṃ
                        gurumukhodbīrṇamādāyopāsya cāsakṛt /  
 Su.1.4.8cd  yaḥ karmakurute vaiyaḥ sa
                        vaidyo+anye tu taskarāḥ //  
 Su.1.4.9ab  aupadhenavamaurabhraṃ
                        sauśrutaṃ pauṣkalāvatam /  
 Su.1.4.9cd  śeṣāṇāṃ śalyatantrāṇāṃ
                        mūlānyetāni nirdiśet //  
 iti suśrutasaṃhitāyāṃ sūtrasthāne prabhāṣanīyo nāma caturtho+adhyāyaḥ
                        // 
 
 
                    pañcamo+adhyāyaḥ /
                     Su.1.5.1  athāto+agropaharaṇīyamadhyāyaṃ
                        vyākhyāsyāmaḥ //  
 Su.1.5.2  yathovāca bhagavān dhanvantariḥ //  
 Su.1.5.3  trividhaṃ karma pūrvakarma
                        pradhānakarma paścātkarmeti tadvyādhīṃ prati pratyupadekṣyāmaḥ //  
 Su.1.5.4  asmin śāstre
                        śāstrakarmaprākhānyācchastrakarmaiva tāvat pūrvamupadekṣyāmastatsambhārāṃśca
                        //  
 Su.1.5.5  tacca śastrakarmā+aṣṭavidhaṃ
                        tadyathā chedyaṃ bhedyaṃ lekhyaṃ vedhyaṃ eṣyaṃ āhāryaṃ visrāvyaṃ sīvyamiti
                        //  
 Su.1.5.6  ato+anyataṃ karma cikīrśatā
                        vaidyena pūrvamevopakalpayitavyāni
                        yantraśastrakṣārāgniśalākāśṛṅgajalaukālābūjāmbavauṣṭhapicuprotasūtrapatrapaṭṭamadhughṛtavasāpayastailatarpaṇakaṣāyālepanakalkavyajanaśītoṣṇodakakaṭāhādīni
                        parikarmiṇaśca snigdhāḥ sthirā balavantaḥ //  
 Su.1.5.7  tataḥ praśasteṣu
                        tithikaraṇamuhūrtanakṣatreṣu dadhyakṣatānnapānaratnairagniṃ viprān
                        miṣajaścārcayitvā kṛtabalimaṅgalasvastivācanaṃ laghubhuktavantaṃ
                        prāṅnukhamāturamupaveśya yantrayitvā pratyṅnukho vaidyo
                        marmasirāsnāyusandhyasthidhamanīḥ pariharan anulomaṃ śastraṃ
                        nidadhyādāpūyadarśanāt sakṛdevāpaharecchastramāśu ca mahatsvapi ca pākeṣu
                        dvyaṅgulāntaraṃ tryaṅgulāntaraṃ vā śastrapadamuktam //  
 Su.1.5.8  tatrāyato viṣālaḥ samaḥ suvibhakto
                        nirāśraya iti vraṇaguṇāḥ  
 Su.1.5.9  bhavatścātra /  
 Su.1.5.9ab  āyataśca viśālaśca suvibhakto
                        nirāśrayaḥ /  
 Su.1.5.9cd  prāptakālakṛtaścāpi vraṇaḥ
                        karmaṇi śasyate //  
 Su.1.5.10ab  śauryamāśukriyā
                        śastrataikṣṇyamasvedavepathu /  
 Su.1.5.10cd  asaṃmohaśca vaidyasya
                        śastrakarmaṇi śasyate //  
 Su.1.5.11  ekena vā vraṇenā+aṣudhyamāne
                        nā+antarā buddhyā+avekṣyāparān vraṇān kuryāt //  
 Su.1.5.12  bhavati cātra /  
 Su.1.5.12ab  yato yato gatiṃ
                        vidyādutsaṅgo yatra yatra ca /  
 Su.1.5.12cd  tatra tatra vraṇaṃ
                        kuryādyathā doṣo na niṣṭhati //  
 Su.1.5.13  tatra
                        bhrūgaṇḍaśaṅkhalalāṭākṣipuṭauṣṭhadantaveṣṭakakṣākukṣivaṅkṣaṇeṣu tiyak cheda
                        uktaḥ // (? 
 Su.1.5.14ab  candramaṇḍalavacchedān
                        pāṇipādeṣu kārayet /  
 Su.1.5.14cd  ardhacandrākṛtīṃścāpi gude
                        meḍhre ca buddhimān //)  
 Su.1.5.15  anyathā tu sirāsnāyucchedanaṃ
                        atimātraṃ vedanā cirādvraṇasaṃroho māṃsakandīprādurbhāvaśceti //  
 Su.1.5.16 
                        mūḍhagarbhodarārśo+aśmarībhagandaramukharogeṣvabhuktavataḥ karma kurvīta //  
 Su.1.5.17  tataḥ śastramavacārya
                        śītābhiradbhirāturamāśvāsya samantāt paripīḍyāṅgulyā vraṇamabhimṛdya(ā.jya)
                        prakṣālya kaṣāyeṇa protenodakamādāya
                        tilakalkamadhusarpiḥpragāḍhāmauṣadhayuktāṃ nātisnigdhāṃ nātirūkṣāṃ vartiṃ
                        praṇidadhyāt tataḥ kalkenācchādya ghanāṃ kavalikāṃ dattvā vastrapaṭṭena
                        badhnīyāt vedanārakṣoghnairdhūpairdhūpayet rakṣoghnaiśca mantnrai rakṣāṃ
                        kurvīta //  
 Su.1.5.18  tato
                        guggulvagurusarjarasavacāgaurasarṣapacūrṇairlavaṇanimbapatravimiśrairājyayuktairdhūpayet
                        ājyaśeṣeṇa cāsya prāṇān samālabheta //  
 Su.1.5.19  udakumbhāccāpo gṛhītvāprokṣayan
                        rakṣākarma kuyāt //tadvakṣyāmaḥ  
 Su.1.5.20ab  kṛtyānāṃpratighātārthaṃ
                        tathā rakṣobhayasya ca /  
 Su.1.5.20cd  rakṣākarma kariṣyāmi brahmā
                        tadanumanyatām //  
 Su.1.5.21ab  nāgāḥ piśācā gandharvāḥ
                        pitaro yakṣarākṣasāḥ /  
 Su.1.5.21cd  abhidravanti ye ye tvāṃ
                        brahmādyā ghnantu tān sadā //  
 Su.1.5.22ab  pṛthivyāmantarīkṣe ca ye
                        caranti niśācarāḥ /  
 Su.1.5.22cd  dikṣu vāstunivāsāśca pāntu
                        tvāṃ te namaskṛtāḥ //  
 Su.1.5.23ab  pāntu tvāṃ munayo brāhayā
                        divyā rājarṣayastathā /  
 Su.1.5.23cd  parvatāścaiva nadyaśca
                        sarvāḥ sarve ca sāgarāḥ //  
 Su.1.5.24ab  sgnī rakṣatu te jihvāṃ
                        prāṇān vāyustathaiva ca /  
 Su.1.5.24cd  somo vyānamapāna te
                        parjanyaḥ parirakṣatu //  
 Su.1.5.25ab  udānaṃ vidyutaḥ pāntu
                        samānaṃ stanayitnavaḥ /  
 Su.1.5.25cd  balamindro
                        balapatirmanurmanye matiṃ tathā //  
 Su.1.5.26ab  kāmāṃste pāntu gandharvāḥ
                        sattvamindro+abhirakṣatu /  
 Su.1.5.26cd  prajñāṃ te varuṇo rājā
                        samudro nābhimaṇḍalam //  
 Su.1.5.27ab  cakṣuḥ sūryo diśaḥ śrotre
                        candramāḥ pātu te manaḥ /  
 Su.1.5.27cd  nakṣatrāṇi sadā rūpaṃ chāyāṃ
                        pāntu niśāstava //  
 Su.1.5.28ab  retastvāpyāyayantvāpo
                        romāṇyoṣadhayastathā /  
 Su.1.5.28cd  ākāśaṃ khāni te pātu dehāṃ
                        tava vasundharā //  
 Su.1.5.29ab  vaiṣvānaraḥ śiraḥ pātu
                        viṣṇustava parākramam /  
 Su.1.5.29cd  pauruśaṃ puruṣaśreṣṭho
                        brahmā+ātmānaṃ dhruvo bhruvau //  
 Su.1.5.30ab  etā dehe viśeṣeṇa tava nityā
                        hi devatāḥ /  
 Su.1.5.30cd  etāstvāṃ satataṃ pāntu
                        dīrghamāyuravāpnuhi //  
 Su.1.5.31ab  svasti te bhagavān brahmā
                        svasti devāśca kurvatām / [ 
 Su.1.5.31cd  svasti te candrasūryau ca
                        svasti nāradaparvatau /]  
 Su.1.5.31ef  svastyagniścaiva vāyuśca
                        svasti devāḥ sahendragāḥ //  
 Su.1.5.32ab  pitāmahakṛtā rakṣā
                        svastyāyurvardhatāṃ tava /  
 Su.1.5.32cd  ītayaste praśāmyantu sadā
                        bhava gatavyathaḥ //  
 Su.1.5.33  iti svāhā //  
 Su.1.5.33ab  etairvedātmakairmantraiḥ
                        iṛtyāvyādhivināśanaiḥ /  
 Su.1.5.33cd  mayaivaṃ kṛtarakṣastvaṃ
                        dīrghamāyuravāpnuhi //  
 Su.1.5.34  tataḥ kṛtarakṣamāturamāgāraṃ
                        praveśya ācārikamādiśet //  
 Su.1.5.35  tatastṛtīye+ahani vimucyaivameva
                        badhnīyādvastrapaṭṭena na cainaṃ tvaramāṇo+aparedyurmokṣayet //  
 Su.1.5.36 
                        dvitīyadivasaparimokṣaṇādvigrathito vraṇaścirādupasaṃrohati tīvrarujaśca
                        bhavati //  
 Su.1.5.37  ata ūrdhvaṃ
                        doṣakālabalādīnavekṣya kaṣāyālepanabandhāhārācārān vedadhyāt //  
 Su.1.5.38  na cainaṃ tvaramāṇaḥ sāntardoṣaṃ
                        ropayet sa hyalpenāpyapacāreṇābhyantaramutsaṅgaṃ kṛtvā bhūyo+api vikaroti /  
 Su.1.5.39  bhavanti cātra //  
 Su.1.5.39ab  tasmādantarbahiścaiva
                        suśuddhaṃ ropayedvraṇam /  
 Su.1.5.39cd 
                        rūḍhe+apyajīrṇavyāyāmavyavāyādīn vivarjayet /  
 Su.1.5.39ef  harṣaṃ krodhaṃ bhayaṃ cāpi
                        yāvat sthairyopasaṃbhavāt //  
 Su.1.5.40ab  hemante śiśire caiva vasante
                        cāpi mokṣayet /  
 Su.1.5.40cd 
                        tryahāddvyahāccharadgrīṣmavarṣāsvapi ca buddhimān //  
 Su.1.5.41ab  atipātiṣu rogeṣu
                        necchedvidhimimaṃ bhiṣak /  
 Su.1.5.41cd  pradīptāgāravacchīghraṃ
                        tatra kuryāt pratikriyām //  
 Su.1.5.42ab  yāvedanā śastranipātajātā
                        tīvrā śarīraṃ pradunoti jantoḥ /  
 Su.1.5.42cd  ghṛtena sā śāntimupaiti
                        siktā koṣṇena yaṣṭīmadhukānvitena //  
 iti suśrutasaṃhitāyāṃ sūtrsthāne+agropaharaṇīyo nāma pañcamo+adhyāyaḥ
                        // 
 
 
                    śaṣṭho+adhyāyaḥ /
                     Su.1.6.1  athāta ṛtucaryamadhyāyaṃ
                        vyākhyāsyāmaḥ //  
 Su.1.6.2  yathovāca bhagavān dhanvantariḥ //  
 Su.1.6.3  kālo hi nāma bhagavān
                        svayambhuranādimadhyanidhano+atra rasavyāpatsampattī jīvitamaraṇe ca
                        manuṣyāṇāmāyatte / sa sūkṣmāmapi kalāṃ na līyata iti kālaḥ saṃkalayati
                        kālayati vā bhūtānīti kālaḥ //  
 Su.1.6.4  tasya saṃvatsarātmano
                        bhagavānādityo gativiśeṣeṇa
                        nimeṣakāṣṭhākalāmuhūrtāhorātrapakṣamāsartvayanasaṃvatsarayugapravibhāgaṃ
                        karoti //  
 Su.1.6.5  tatra
                        laghvakṣaroccāraṇamātro+akṣinimeṣaḥ pañcadaśā+akṣinimeṣāḥ kāṣṭhā
                        triṃśatkāṣṭhāḥ kalā viṃśatikalo muhūrtaḥ kalādaśabhāgaśca
                        triṃśanmuhūrtamahorātraṃ pañcadaśāhorātrāṇi pakṣaḥ sa ca dvividhaḥ śuklaḥ
                        kṛṣṇaśca tau māsaḥ //  
 Su.1.6.6  tatra māghādayo dvādaśa māsāḥ
                        saṃvatsaraḥ dvimāsikamṛtuṃ kṛtva ṣaḍṛtavo bhavanti te
                        śiśiravasantagrīṣmavarṣāśaraddhemantāḥ teṣaṃ tapastapsyau śiśiraḥ
                        madhumādhavau vasantaḥ śuciśukrau grīṣmaḥ nabhonabhasyau varśāḥ iṣorjau
                        śarat sahaḥsahasyau hemanta iti //  
 Su.1.6.7  ta ete
                        śītoṣṇavarṣalakṣaṇāścandrādityayoḥ kālavibhāgakaratvādayane dve bhavato
                        dakṣiṇamuttaraṃ ca / tayordakṣiṇaṃ varṣāśaraddhemantāḥ teṣu bhaganānāpyāyate
                        somaḥ amlalavaṇamadhurāśca rasā balavanto bhavanti uttarottaraṃ ca
                        sarvaprāṇināṃ balamabhivardhate / uttaraṃ ca śiśiravasantagrīṣmāḥ teṣu
                        bhagavānāpyāyate+arkaḥ tiktakaṣāyakaṭukāśca rasā balavanto bhavanti
                        uttarottaraṃ ca sarvaprāṇināṃ balamapahīyate //  
 Su.1.6.8  bhavati cātra /  
 Su.1.6.8ab  śītāṃśuḥ kledayatyurvīṃ
                        vivasvān śoṣayatyapi /  
 Su.1.6.8cd  tāvubhāvapi saṃśritya vāyuḥ
                        pālayati prajāḥ //  
 Su.1.6.9  atha khalvayane dve yugapat
                        saṃvatsaro bhavati te tu pañca yugamiti saṃjñāṃ labhante sa eṣa
                        nimeṣādiryugaparyantaḥ kālaścakravat parivartamānaḥ kālacakramucyata ityeke
                        //  
 Su.1.6.10  iha tu
                        varṣāśaraddhemantavasantagrīṣmaprāvṛṣaḥ ṣaḍṛtavo bhavanti
                        doṣopacayaprakopopaśamanimittaṃ te tu bhādrapadādyena dvimāsikena vyākhyātāḥ
                        tadyathā bhādrapadāśvayujau varṣāḥ kārtikamārgaśīrṣau śarat pauṣamāghau
                        hemantaḥ phālgunacaitrau vasantaḥ vaiśākhajyeṣṭhau grīṣmaḥ āṣāḍhaśrāvaṇau
                        prāvṛḍiti //  
 Su.1.6.11  tatra
                        varṣāsvoṣadhayastaruṇyo+alpavīryā āpaścāprasannāḥ kṣitimalaprāyāḥ tā
                        upayujyamānā nabhasi meghāvatate jalapraklinnāyāṃ bhūmau klinnadehānāṃ
                        prāṇināṃ śītavātaviṣṭambhitāgnīnāṃ vidahyante vidāhāt
                        pittasaṃcayamāpādayanti sa saṃcayaḥ śaradi praviralameghe viyatyupaśuṣyati
                        paṅke+arkakiraṇapravilāyitaḥ paittikān vyādhīn janayati / tā evauṣadhayaḥ
                        kālapariṇāmāt pariṇatavīryā balavatyo hemante bhavantyāpaśca prasannāḥ
                        snigdhā atyarthaṃ gurvyaśca tā upayujyamānā mandakiraṇatvādbhānoḥ
                        satuṣārapavanopastambhitadehānāṃ dehināmavidagdhāḥ
                        snehācchaityādgauravādupalepācca śleṣmasaṃcayamāpādayanti sa saṃcayo
                        vasante+arakraśmipravilāyita īṣatstabdhadehānāṃ dehināṃ ślaiṣmikān vyādhīn
                        janayati / tā evauṣadhayo nidāghe niḥsārā rūkṣā atimātraṃ laghvyo
                        bhavantyāpaśca tā upayujyamānāḥ sūryapratāpopaśoṣitadehānāṃ dehināṃ
                        raukṣyāllaghutvādvaiśadyācca vāyoḥ saṃcayamāpādyanti sa saṃcayaḥ prāvṛṣi
                        cātyarthaṃ jalopaklinnāyāṃ bhūmau klinnadehānāṃ prāṇināṃ śītavātavarṣerito
                        vātikān vyādhīn janayati / evameṣa doṣāṇāṃ saṃcayaprakopaheturuktaḥ // 
 Su.1.6.12 
 Su.1.6.13  tatra varśāhemantagrīṣmeṣu
                        saṃcitānāṃ doṣāṇāṃ śaradvasantaprāvṛṭsu ca prakupitānāṃ nirharaṇaṃ kartavyam
                        //  
 Su.1.6.14  tatra paittikānāṃ
                        vyādhīnāmupaśamo hemante ślaiṣmikāṇāṃ nidāghe vātikānāṃ śaradi svabhāvata
                        eva ta ete saṃcayaprakopopaśamā vyākhyātāḥ //  
 Su.1.6.15  tatra pūrvāhṇe vasantasya liṅgaṃ
                        madhyāhne grīṣmasya aparāhṇe prāvṛṣaḥ pradoṣe vārṣikāṃ śāradamardharātre
                        pratyuṣasi haimantamupalakṣayet evamahorātramapi varṣamiva
                        śītoṣṇavarṣalakṣaṇaṃ doṣopacayaprakopopaśamairjānīyāt //  
 Su.1.6.16  tatra avyāpanneṣvṛtuṣvavyāpannā
                        oṣadhayo bhavantyāpaśca tā upayujyamānāḥ prāṇāyurbalavīryaujaskaryo bhavanti
                        //  
 Su.1.6.17  teṣāṃ punarvyāpado+adṛṣṭakāritāḥ
                        ṣītoṣṇavātavarṣāṇi khalu viparītānyoṣadhīrvyāpādayantyapaśca //  
 Su.1.6.18 
                        tāsāmupayogādvividharogaprādurbhāvo marako vā bhavediti //  
 Su.1.6.19  tatra avyāpannānāmoṣadhīnāmapāṃ
                        copayogaḥ //  
 Su.1.6.20  kadācidavyāpanneṣvapyṛtuṣu
                        kṛtyābhiśāparakṣaḥkrodhādharmairupadhvasyante janapadāḥ
                        viṣauṣadhipuṣpagandhena vāyunopanītenākramyate to deśastatra
                        doṣaprakṛtyaviśeṣeṇa kāsaścāsavamathupratiśyāyaśirorugjvarairupatapyante
                        grahanakṣatracaritairvā
                        gṛhadāraśayanāsanayānavāhanamaṇiratnopakaraṇagarhitalakṣaṇanimittaprādurbhāvairvā
                        //  
 Su.1.6.21  tatra
                        sthānaparityāgaśāntikarmaprāyaścittamaṅgalajapahomopahārejyāñjalinamaskārataponiyamadayādānadīkṣābhyupagamadevatābrāhmaṇaguruparairbhavitavyaṃ
                        evaṃ sādhu bhavati //  
 Su.1.6.22  ata ūrdhvamavyāpannānāmṛtūnāṃ
                        lakṣaṇānyupadekṣyāmaḥ //  
 Su.1.6.23ab  vāyurvātyuttaraḥ śīto
                        rajodhūmākulā diśaḥ /  
 Su.1.6.23cd  channastuṣāraiḥ saviyā
                        himānaddhā jalāśayāḥ //  
 Su.1.6.24ab  darpitā
                        dhvāṅkṣakhaṅgāhvamahiṣorabhrakuñjarāḥ /  
 Su.1.6.24cd  rodhrapriyaṅgupunnāgāḥ
                        puṣpitā himasāhvaye //  
 Su.1.6.25ab  śiśire śītamadhikaṃ
                        vātavṛṣṭyākulā diśaḥ /  
 Su.1.6.25cd  śeṣaṃ hemantavat sarvaṃ
                        vijñeyaṃ lakṣaṇaṃ budhaiḥ //  
 Su.1.6.26ab 
                        siddhavidyādharavadhūcaraṇālaktakāṅkite /  
 Su.1.6.26cd  malaye
                        candanalatāpariṣvaṅgādhivāsite //  
 Su.1.6.27ab  vāti
                        kāmijanānandajanano+anaṅgadīpanaḥ /  
 Su.1.6.27cd  dampatyormānabhiduro vasante
                        dakṣiṇo+anilaḥ //  
 Su.1.6.28ab  diśo vasante vimalāḥ
                        kānanairupaśobhitāḥ /  
 Su.1.6.28cd 
                        kiṃśukāmbhojabakulacūtāśokādipuṣpitaiḥ //  
 Su.1.6.29ab  kokilāṣaṭpadagaṇairupagītā
                        manoharāḥ /  
 Su.1.6.29cd  dakṣiṇānilasaṃvītāḥ sumukhāḥ
                        pallavojjvalāḥ //  
 Su.1.6.30ab  grīṣme tīkṣṇāṃśurādityo
                        māruto nairṛto+asukhaḥ /  
 Su.1.6.30cd  bhūstaptā saritastanvyo
                        diśaḥ prajvalitā iva //  
 Su.1.6.31ab  bhrāntacakrāhvayugalāḥ
                        payaḥpānākulā mṛgāḥ /  
 Su.1.6.31cd  dhvastavīruttṛṇalatā
                        viparṇāṅkitapādapāḥ //  
 Su.1.6.32ab  prāvṛṣyambaramānaddhaṃ
                        paścimānilakarṣitaiḥ /  
 Su.1.6.32cd 
                        ambudairvidyududdyotaprasrutaistumulasvanaiḥ //  
 Su.1.6.33ab  komalaśyāmaśaṣpāḍhyā
                        śakragopojjvalā mahī /  
 Su.1.6.33cd 
                        kadambanīpakuṭajasarjaketakibhūṣitā //  
 Su.1.6.34ab  tatra varṣasu
                        nadyo+ambhaśchanno{O.-t}khātataṭadrumāḥ /  
 Su.1.6.34cd  vāpyaḥ
                        protphullakumudanīlotpalavirājitāḥ //  
 Su.1.6.35ab  bhūravyaktasthalaśvabhrā
                        bahuśasyopaśobhitā /  
 Su.1.6.35cd 
                        nātigarjatsravanmeghaniruddhārkagrahaṃ nabhaḥ //  
 Su.1.6.36ab  babhruruṣṇaḥ śaradyarkaḥ
                        śvetābhravimalaṃ nabhaḥ /  
 Su.1.6.36cd  tathā
                        sarāṃsyamburuhairbhānti haṃsāṃsaghaṭṭitaiḥ //  
 Su.1.6.37ab  paṅkaśuṣkadrumākīrṇā
                        nimnonnatasameṣu bhūḥ /  
 Su.1.6.37cd 
                        bāṇasaptāhvabandhūkakāśāsanavirājitā //  
 Su.1.6.38ab  svaguṇairatiyukteṣu
                        viparīteṣu vā punaḥ /  
 Su.1.6.38cd  viṣameṣvapi vā doṣāḥ
                        kupyantyṛtuṣu dehinām //  
 Su.1.6.39ab  haredvasante śleṣmāṇaṃ
                        pittaṃ śaradi nirharet /  
 Su.1.6.39cd  varṣāsu śamayedvāyuṃ
                        prāgvikārasamucchrayāt //  
 iti suśrutasaṃhitāyāṃ sūtrasthāne ṛtucaryā nāma ṣasṭho+adhyāyaḥ
                        // 
 
 
                    saptamo+adhyāyaḥ /
                     Su.1.7.1  athāto yantravidhimadhyāyaṃ
                        vyākhyāsyāmaḥ //  
 Su.1.7.2  yathovāca bhagavān dhanvantariḥ //  
 Su.1.7.3  yantraśatamekottaraṃ atrahastameva
                        pradhānatamaṃ yantrāṇāmavagaccha (?.kiṃ kāraṇaṃ yasmāddhastādṛte
                        yantrāṇāmapravṛttireva ) tadadhīnatvādyantrakarmaṇām //  
 Su.1.7.4  tatra manaḥśarīrābādhakarāṇi
                        śalyāni teṣāmāharaṇopāyo yantrāṇi //  
 Su.1.7.5  tāni ṣaṭprakārāṇi tadyathā
                        svastikayantrāṇi saṃdaṃśayantrāṇi tālayantrāṇi nāḍīyantrāṇi śalākāyantrāṇi
                        upayantrāṇi ceti //  
 Su.1.7.6  tatra caturviṃśatiḥ
                        svastikayantrāṇi dve saṃdaṃśayantre dve eva tālayantre viṃśatirnāḍyaḥ
                        aṣṭāviṃśatiḥ śalākāḥ panñcaviṃśatirupayantrāṇi //  
 Su.1.7.7  tāni prāyaśo lauhāni bhavanti
                        tatpratirūpakāṇi vā tadalābhe //  
 Su.1.7.8  tatra nānāprakārāṇāṃ vyālānāṃ
                        mṛgapakṣiṇāṃ mukhairmukhāni yantrāṇāṃ prāyaśaḥ sadṛśāni
                        tasmāttatsārūpyādāgamādupadeśādanyayantradarśanādyuktitaśca kārayet //  
 Su.1.7.9ab  samāhitāni yantrāṇi
                        kharaślakṣṇamukhāni ca /  
 Su.1.7.9cd  sudṛḍhāni surūpāṇi sugrahāṇi
                        ca kārayet //  
 Su.1.7.10  tatra svastikayantrāṇi
                        aṣṭādaśāṅgulapramāṇāni
                        siṃhavyāghravṛkatarakṣvṛkṣadvīpimārjāraśṛgālamṛgairivārukakākakaṅkakuraracāsabhāsaśaśaghātyulūkacilliśyenagṛdhrakrauñcabhṛṅgarājāñjalikarṇāvabhañjananandi(ā.ndī)mukhamukhāni
                        masūrākṛtibhiḥ kīlairavabaddhāni mūle+aṅkuśavadāvṛttavāraṅgāṇi
                        asthividaṣṭaśalyoddharaṇārthamupadiśyante //  
 Su.1.7.11  sanigraho+anigrahaśca saṃdaṃśau
                        ṣoḍaśāṅgulau bhvataḥ tau svaṅnāṃsasirāsnāyugataśalyoddharaṇārthamupadiśyete
                        //  
 Su.1.7.12  tālayantre dvādaśāṅgule
                        matsyatālavadekatāladvitālake karṇanāsānāḍīśalyānāmāharaṇārtham //  
 Su.1.7.13  nāḍīyantrāṇi apyanekaprakārāṇi
                        anekaprayojanāni ekatomukhānyubhayatomukhāni ca tāni
                        srotogataśalyoddharaṇārthaṃ rogadarśanārthaṃ ācūṣaṇārthaṃ kriyāsaukaryārthaṃ
                        ceti tāni srotodvārapariṇāhāni yathāyogadīrghāṇi ca / tatra
                        bhagandarārśovraṇabastyuttarabastimūtravṛddhidakodaradhūmaniruddhaprakaśasanniruddhagudayantrāṇyalābūśṛṅgayantrāṇi
                        coprariṣṭādvakṣyāmaḥ //  
 Su.1.7.14  śalākāyantrāṇyapi nānāprakārāṇi
                        nānāprayojanāni yathāyogapariṇāhadīrghāṇi ca teṣāṃ
                        gaṇḍūpadasarpaphaṇaśarapuṅkhabaḍiśamukhe dve dve
                        eṣaṇavyūhanacālanāharaṇārthamupadiśyete masūradalamātramukhe dve
                        kiṃcidānatāgre srotogataśalyoddharaṇārthaṃ ṣaṭ kārpāsakṛtoṣṇīṣāṇi
                        pramārjanakriyāsu trīṇi darvyākṛtīni khallamukhāni
                        kṣārauṣadhapraṇidhānārthaṃ trīṇyanyāni jāmbavavadanāni trīṇyaṅkuśavadanāni
                        ṣaḍevāgnikarmasvabhipretāni nāsārbudaharaṇārthamekaṃ kolāsthidalamātramukhaṃ
                        khallatīkṣṇoṣṭhaṃ añjanārthamekaṃ kalāyaparimaṇḍalamubhuyato mukulāgraṃ
                        mūtramārgaviśodhanārthamekaṃ mālatīpuṣpavṛntāgrapramāṇaparimaṇḍalamiti //  
 Su.1.7.15 
                        upayantrāṇyapi-rajjuveṇikāpaṭṭacarmāntavalkalalatāvastrāṣṭhīlāśmamudgarapāṇipādatalāṅgulijihvādantanakhamukhabālāśvakaṭakaśākhāṣṭhīvanapravāhaṇaharṣāyaskāntamayāni
                        kṣārāgnibheṣajāni ceti //  
 Su.1.7.16ab  etāni dehe sarvasmin
                        dehasyāvayave tathā /  
 Su.1.7.16cd  saṃdhau koṣṭhe dhamanyāṃ ca
                        yathāyogaṃ prayojayet //  
 Su.1.7.17  yantrakarmāṇi tu
                        nirghātanapūraṇabandhanavyūhanavartanacālanavivartanavivaraṇapīḍanamārgaviśodhanavikarṣaṇāharaṇāñchanonnamanavinamanabhañjanonmathanācūṣaṇaiṣaṇadāraṇarjūkaraṇaprakṣālanapradhamanapramārjanāni
                        caturviṃśatiḥ //  
 Su.1.7.18ab  svabuddhyā cāpi
                        vibhajedyantrakarmāṇi buddhimān /  
 Su.1.7.18cd 
                        asaṃkhyeyavikalpatvācchalyānāmiti niścayaḥ //  
 Su.1.7.19  tatra atisthūlaṃ asāraṃ
                        atidīrghaṃ atihrasvaṃ agrāhi viṣamagrāhi vakraṃ śithilaṃ atyunnataṃ
                        mṛdukīlaṃ mṛdumukhaṃ mṛdupāśamiti dvādaśa yantradoṣāḥ //  
 Su.1.7.20ab  etairdoṣairvinirmuktaṃ
                        yantramaṣṭādaśāṅgulam /  
 Su.1.7.20cd  praśastaṃ bhiṣajā jñeyaṃ
                        taddhi karmasu yojayet //  
 Su.1.7.21ab  dṛśyaṃ siṃhamukhādyaistu
                        gūḍhaṃ kaṅkamukhādibhiḥ /  
 Su.1.7.21cd  nirharettu śanaiḥ śalyaṃ
                        śa(ā.śā)strayuktivyapekṣayā //  
 Su.1.7.22ab  ni(ā.vi)vartate
                        sādhvavagāhate ca śalyaṃ nigṛhyoddharate ca yasmāt //  
 Su.1.7.22cd  yantreṣvataḥ kaṅkamukhaṃ
                        pradhānaṃ sthāneṣu sarveṣvadhi(ā.vi)kāri caiva //  
 iti suśrutasaṃhitāyāṃ sūtrasthāne yantravidhirnāma saptamo+adhyāyaḥ
                        // 
 
 
                    aṣṭamo+adhyāyaḥ /
                     Su.1.8.1  athātaḥ śastrāvacāraṇīyamadhyāyaṃ
                        vyākhyāsyāmaḥ //  
 Su.1.8.2  yathovāca bhagavān dhanvantariḥ //  
 Su.1.8.3  viṃśatiḥ śāstrāṇi tadyathā
                        maṇḍalāgrakarapatravṛddhipatranakhaśastramudrikotpalapatrakārdhadhārasūcīkuśapatrāṭīmukhaśarārimaukhāntarmukhatrikūrcakakuṭhārikāvrīhimukhārāvetasapatrakabaḍiśadantaśaṅkveṣaṇya
                        iti //  
 Su.1.8.4  tatra maṇḍalāgrakarapatre syātāṃ
                        chedane lekhane ca vṛddhipatranakhaśastramudrikotpalapatrakārdhadhārāṇi
                        chedane bhedane ca sūcīkuśapatrāṭīmukhaśarārimukhāntarmukhatrikūrcakāni
                        visrāvaṇe kuṭhārikāvrīhimukhārāvetasapatrakāṇi vyadhane sūcī ca baḍiśaṃ
                        dantaśaṅkuścāharaṇe eṣaṇyeṣaṇe ānulobhye ca sūcyaḥ sīvane ityaṣṭavidhe
                        karmaṇyupayogaḥ śastrāṇāṃ vyākkhyātaḥ //  
 Su.1.8.5  teṣamatha yathāyogaṃ
                        grahaṇasamāsopāyaḥ karmasuvakṣyate tatra vṛddhipatraṃ vṛntaphalasādhāraṇe
                        bhāge gṛhṇīyādbhedanānyevaṃ sarvāṇi vṛddhipatraṃ maṇḍalāgraṃ ca
                        kiṃciduttānena pāṇinā lekhane bahuśo+avacāryaṃ vṛntāgre visrāvaṇāni viśeṣeṇa
                        tu bālavṛddhasukumārabhīrunārīṇāṃ rājñāṃ rājaputrāṇāṃ ca trikūrcakena
                        visrāvayet talapracchāditavṛntamaṅguṣṭhapradeśinībhyāṃ vrīhimukhaṃ
                        kuṭhārikāṃ
                        vāmahastanyastāmitarahastamadhyamāṅgulyā+aṅguṣṭhaviṣṭabdhayā+abhihanyāt
                        ārākarapatraiṣaṇyo mūle śeṣāṇi tu yathāyogaṃ kṛhṇīyāt //  
 Su.1.8.6  teṣāṃ nāmabhirevākṛtayaḥ prāyeṇa
                        vyākhyātāḥ //  
 Su.1.8.7  tatra nakhaśastraiṣaṇyāvaṣṭāṅgule
                        sūcyo vakṣyante (? pradeśinyagraparvapradeśapramāṇā mudrikā daśāṅgulā
                        śarārimukhī sā ca kartarīti kathyate /) śeṣāṇi tu ṣaḍaṅgulāni //  
 Su.1.8.8  tāni sugrahāṇi sulohāni sudhārāṇi
                        surūpāṇi susamāhitamukhāgrāṇi akarālāni ceti śastrasaṃpat //  
 Su.1.8.9  tatra vakraṃ kuṇṭhaṃ khaṇḍaṃ
                        kharadhāraṃ atisthūlaṃ atitucchaṃ atidīrghaṃ atihrasvaṃ ityaṣṭau śastradoṣāḥ
                        / ato viparītaguṇamādadīta anyatra karapatrāt taddhi
                        kharadhāramasthicchedanārtham//  
 Su.1.8.10  tatra dhārā bhedanānāṃ māsūrī
                        lekhanānāmardhamāsūrī vyadhanānāṃ visrāvaṇānāṃ ca kaiśikī
                        chedanānāmardhakaiśikīti //  
 Su.1.8.11  baḍiśaṃ dantaśaṅkuścānatāgre /
                        tīkṣṇakaṇṭakaprathamayavapatramukhyeṣaṇī (? gaṇḍūpadākāramukhī ca ) //  
 Su.1.8.12  teṣāṃ pāyanā trividhā
                        kśārodakataileṣu / tatra kṣārapāyitaṃ śaraśalyāsthicchedaneṣu udakapāyitaṃ
                        māṃsacchedanabhedanapāṭaneṣu tailapāyitaṃ sirāvyadhanasnāyucchedaneṣu //  
 Su.1.8.13  teṣāṃ niśānārthaṃ ślakṣṇaśilā
                        māṣavarṇā dhārāsaṃsthāpanārthaṃ śālmalīphalakamiti //  
 Su.1.8.14  bhavati cātra /  
 Su.1.8.14ab  yadā suniśitaṃ śastraṃ
                        romacchedi susaṃsthitam /  
 Su.1.8.14cd  sugṛhītaṃ pramāṇena tadā
                        karmasu yojayet //  
 Su.1.8.15  anuśastrāṇi tu
                        tvaksārasphaṭikakācakuruvindajalaukognikṣāranakhagojīśephālikāśākapatrakarīrabālāṅgulaya
                        iti //  
 Su.1.8.16ab  śiṣūnāṃ śastrabhīrūṇāṃ
                        śastrābhāve ca yojayet /  
 Su.1.8.16cd  tvaksārādicaturvargaṃ chedye
                        ca buddhimān //  
 Su.1.8.17ab  āhāryacchedyabhedyeṣu nakhaṃ
                        śakyeṣu yojayet /  
 Su.1.8.17cd  vidhiḥ pravakṣyate paścāt
                        kṣāravahnijalaukasām //  
 Su.1.8.18ab  ye syurmukhagatā rogā
                        netravartmagatāśca ye /  
 Su.1.8.18cd 
                        gojīśephālikāśākapatrairvisrāvayettu tān //  
 Su.1.8.19ab  eṣyeṣveṣaṇyalābhe tu
                        bālāṅgulyaṅkurā hitāḥ /  
 Su.1.8.19cd  śastrāṇyetāni matimān
                        śuddhaśaikyāyasāni tu /  
 Su.1.8.19ef  kārayet karaṇaprāptaṃ
                        karmāraṃ karmakovidam //  
 Su.1.8.20ab  prayogajñasya vaidyasya
                        siddhirbhavati nityaśaḥ /  
 Su.1.8.20cd  tasmāt paricayaṃ
                        kuryācchastrāṇāṃ grahaṇe sadā //  
 iti suśrutasaṃhitāyāṃ sūtrasthāne śastrāvacāraṇīyo nāmāṣṭamo+adhyāyaḥ
                        // 
 
 
                    navamo+adhyāyaḥ /
                     Su.1.9.1  athāto yogyāsūtrīyamadhyāyaṃ
                        vyākhyāsyāmaḥ //  
 Su.1.9.2  yathovāca bhagavān dhanvantariḥ //  
 Su.1.9.3  adhigatasarvaśāstrārthamapi śiṣyaṃ
                        yogyāṃ kārayet / snehādiṣu chedyādīṣu ca karmapathamupadiśet /
                        subahuśruto+apyakṛtayogyaḥ karmasvayogyo bhavati //  
 Su.1.9.4  tatra
                        puṣpaphalālābūkālindakatrapusai(ā.so)rvārukarkārukaprabhṛtiṣu chedyaviśeṣān
                        darśayet utkartanaparikartanāni copadiśet
                        dṛtibastiprasevakaprabhṛtiṣūdakapaṅkapūrṇeṣu bhedyayogyāṃ saromṇi
                        carmaṇyātate lekhyasya mṛtapaśusirāsūtpalanāleṣu ca vedhyasya
                        ghuṇopahatakāṣṭhaveṇunalanālīśuṣkālābūmukheṣveṣyasya
                        panasabimbībilvaphalamajjamṛtapaśudanteṣvāhāryasya madhūcchiṣṭopalipte
                        śālmalīphalake visrāvyasya sūkṣmaghanavastrāntayormṛducarmāntayośca sīvyasya
                        pustamayapuruśāṅgapratyaṅgaviśeṣeṣu bandhanayogyāṃ
                        mṛducarmamāṃsapeśīṣūtpalanāleṣu ca karṇasandhibandhayogyāṃ mṛduṣu
                        māṃsakhaṇḍeṣvagnikṣārayogyāṃ udakapūṇaghaṭapārśvasrotasyalābūmukhādiṣu ca
                        netrapraṇidhānabastivraṇabastipīḍanayogyāmiti //  
 Su.1.9.5  bhavataścātra /  
 Su.1.9.5ab  evamādiṣu medhāvī yogyārheṣu
                        yathāvidhi /  
 Su.1.9.5cd  dravyeṣu yogyāṃ kurvāṇo na
                        pramuhyati karmasu //  
 Su.1.9.6ab  tasmāt kauśalamanvicchan
                        śastrakṣārāgnikarmasu /  
 Su.1.9.6cd  yasya yatreha sādharmyaṃ tatra
                        yogyāṃ samācaret //  
 iti suśrutasaṃhitāyāṃ sūtrasthāne yogyāsūtrīyo nāma navamo+adhyāyaḥ //
                     
 
 
                    daśamo+adhyāyaḥ /
                     Su.1.10.1  athāto
                        viśikhānupraveśanīyamadhyāyaṃ vyākhyāsyāmaḥ //  
 Su.1.10.2  yathovāca bhagavān dhanvantariḥ
                        //  
 Su.1.10.3 
                        adhigatatantreṇopāsitatantrārthena dṛṣṭakarmaṇā kṛtayogyena śāstraṃ nigadatā
                        rājānujñātena nīcanakharomṇā ṣucinā śuklavastraparihitena chatravatā
                        daṇḍahastena sopānatkenānuddhataveśena sumanasā kalyāṇābhivyāhāreṇākuhakena
                        bandhubhūtena bhūtānāṃ susahāyavatā vaidyena niśikhā+anupraveṣṭavyā //  
 Su.1.10.4  tato
                        dūtanimittaśakunamaṅgalānulomyenāturagṛhamabhigamya upaviśya
                        āturamabhipaśyet spṛśet pṛcchecca tribhiretairvijñānopāyai rogāḥ prāyaśo
                        veditavyā ityeke tattu na samyak ṣaḍvidho hi rogāṇāṃ vijñānopāyaḥ tadyathā
                        pañcabhiḥ śrotrādibhiḥ praśnena ceti //  
 Su.1.10.5  tatra śrotrendriyavijñeyā viśeṣā
                        rogeṣu vraṇāsrāvanijñānīyādiṣu vakṣyante tatra saphenaṃ raktamīrayannanilaḥ
                        saśabdo nirgacchati ityevamādayaḥ sparśanendriyavijñeyāḥ
                        śītoṣṇaślakṣṇakarkaśamṛdukaṭhinatvādayaḥ sparśaviśeṣā jvaraśophādeṣu
                        cakṣurindriyavijñeyāḥ śarīropacayāpacayāyurlakṣaṇabalavarṇavikārādayaḥ
                        rasanendriyavijñeyāḥ pramehādiṣu rasaviśeṣāḥ ghrāṇendriyavijñeyā
                        ariṣṭaliṅgādiṣu vraṇānāmavraṇānāṃ ca gandhaviśeṣāḥ praśnena ca
                        vijānīyāddeśaṃ kālaṃ jātiṃ sātmyamātaṅkasamutpattiṃ vedanāsamucchrāyaṃ
                        balamantaragniṃ vātamūtrapurīṣāṇāṃ pravṛttyapravṛttī kālaprakarṣādīṃśca
                        viśeṣān / ātmasadṛśeṣu vijñānābhyupāyeṣu tatsthānīyairjānīyāt //  
 Su.1.10.6  bhavati cātra /  
 Su.1.10.6ab  mithyādṛṣṭā vikārā hi
                        durākhyātāstathaiva ca /  
 Su.1.10.6cd  tathā duṣparimṛṣṭāśca
                        mohayeyuścikitsakam //  
 Su.1.10.7  yāpayet asādhyānnopakramet
                        parisaṃvatsarotthitāṃśca vikārān prāyaśo varjayet //  
 Su.1.10.8  tatra sādhyā api vyādhayaḥ
                        prāyeṇaiṣāṃ duścikitsyatamā bhavanti / tadyathā
                        śrotriyanṛpatistrībālavṛddhabhīrurājasevakakitavadrubalavaidyavidagdhavyādhigopakadaridrakṛpaṇakrodhanānāmanātmavatāmanāthānāṃ
                        ca evaṃ nirūpya cikitsāṃ kurvan dharmārthakāmayaśāṃsi prāpnoti //  
 Su.1.10.9  bhavati cātra /  
 Su.1.10.9ab  strībhiḥ sahāsyāṃ saṃvāsaṃ
                        parihāsaṃ ca varjayet /  
 Su.1.10.9cd  dattaṃ ca tābhyo
                        nādeyamannādanyadbhiṣagvaraiḥ //  
 iti suśrutasaṃhitāyāṃ sūtrasthāne viśikhānupraveśanīyo nāma
                        daśamo+adhyāyaḥ //  
 
 
                    ekādaśo+adhyāyaḥ /
                     Su.1.11.1  athātaḥ kṣārapākavidhimadhyāyaṃ
                        vyākhyāsyāmaḥ //  
 Su.1.11.2  yathovāca bhagavān dhanvantariḥ
                        //  
 Su.1.11.3  śastrānuśastrebhyaḥ kṣāraḥ
                        pradhānatamaḥ chedyabhedyalekhyakaraṇāttridoṣaghnavādviśeṣakriyāvacāraṇācca
                        //  
 Su.1.11.4  tatra kṣaraṇāt kṣaṇanādvā kṣāraḥ
                        //  
 Su.1.11.5  nānauṣadhisamavāyāttridoṣaghnaḥ
                        śuklatvāt saumyaḥ tasya saumyasyāpi sato dahanapacanadāraṇādiśaktiraviruddhā
                        sa khalvāgneyauṣadhiguṇabhūyiṣṭhatvāt kaṭuka uṣṇastīkṣṇaḥ pa(ā.pā)cano
                        vilayanaḥ śodhano ropaṇaḥ śoṣaṇaḥ stambhano lekhanaḥ
                        kṛmyāmakaphakuṣṭhaviṣamedasāmupahantā puṃstvasya cātisevitaḥ //  
 Su.1.11.6  sa dvividhaḥ pratisāraṇīyaḥ
                        pānīyaśca //  
 Su.1.11.7  tatra pratisāraṇīyaḥ
                        kuṣṭhakiṭibhadadrumaṇḍalakilāsabhagandarārbudārśoduṣṭavraṇanāḍīcarmakīlatilakālakanyacchavyaṅgamaśakabāhyavidradhikṛmiviṣādiṣūpadiśyate
                        saptasu ca mukharogeṣūpajihvādhijihvopakuśadantavaidarbheṣu tisṛṣu ca
                        rohiṇīṣu eteṣvevānuśastrapraṇidhānamuktam //  
 Su.1.11.8  pānīyastu
                        garagulmodarāgnisaṅgājīrṇārocakānāhaśarkarāśmaryābhyantaravidradhikṛmiviṣārśaḥsūpayujyate
                        //  
 Su.1.11.9  ahitastu
                        raktapitta(ā.tti)jvaritapittaprakṛtibālavṛddhadurbalabhramamadamūrcchātimiraparītebhyo+anyebhyaścaivaṃvidhebhyaḥ
                        //  
 Su.1.11.10  taṃ cetarakṣāravaddagdhvā
                        parisrāvayet tasya vistaro+anyatra //  
 Su.1.11.11  athetarastrividho
                        mṛdurmadhyastīkṣṇaśca / taṃ cikīrṣuḥ śaradi girisānujaṃ śucirupoṣya
                        praśaste+ahani praśastadeśajātamanupahataṃ madhyamavayasaṃ
                        mahāntamasitamuṣkakamadhivāsyāparedyuḥ pāṭayitvā svaṇḍaśaḥ prakalpyāvapāṭya
                        nirvāte deśe nicitiṃ kṛtvā sudhāśarkarāśca prakṣipya nilanālairādīpayet /
                        athopaśānte+agnau tadbhasma pṛthaggṛhṇīyādbhasmaśarkarāśca / athānenaiva
                        vidhānena
                        kuṭajapalāśāśvakarṇapāribhadrakabibhītakāragvadhatilvakārkasnuhyapāmārgapāṭalānaktamālavṛṣakadalīcitrakapūtīkendravṛkṣāsphotāśvamārakasaptacchadāgnimanthaguñjāścatasraśca
                        kośātakīḥ samūlaphalapatraśākhā dahet / tataḥ kṣāradroṇamudakadroṇaiḥ
                        ṣaḍbhirāloḍya mūtrairvā yathoktairekaviṃśatikṛtvaḥ parisrāvya mahati kaṭāhe
                        śanairdarvyā+avaghaṭṭayan vipacet / sa yadā bhavatyaccho raktastīkṣṇaḥ
                        picchilaśca tamādāya mahati vastre parisrāvyetaraṃ vibhajya
                        punaragnāvidhiśrayet / tata eva cakṣārodakāt kuḍavamadhyardhaṃ vā+apanayet /
                        tataḥ kaṭaśarkarābhasmaśarkarākṣīrapākaśaṅkhanābhīragnivarṇāḥ kṛtvā+āyase
                        pātre tasminneva kṣārodake niṣicya piṣṭvā tenaiva dvidroṇe+aṣṭapalasaṃmitaṃ
                        śaṅkhānābhyādīnāṃ pramāṇaṃ prativāpya satatamaprmattaścainamavaghaṭṭayan
                        vipacet / sa yathā nātisāndro nātidravaśca bhavati tathā prayateta /
                        athainamāgatapākamavatāryānuguptamāyase kumbhe saṃvṛtamukhe nidadhyādeṣa
                        madhyamaḥ //  
 Su.1.11.12  eṣa evāpratīvāpaḥ pakvaḥ
                        saṃvyūhimo sṛduḥ //  
 Su.1.11.13  pratīvāpe yathālābhaṃ
                        dantīdravantīcitrakalāṅgalakīpūtikapravālatālapatrīviḍasuvarcikākanakakṣīrīhiṅguvacātiviṣāḥ
                        samāḥ ślakṣṇacūrṇāḥ śuktipramāṇāḥ pratīvāpaḥ / sa eva sapratīvāpaḥ pakvaḥ
                        pākyastīkṣṇaḥ //  
 Su.1.11.14  teṣāṃ yathāvyādhibalamupayogaḥ
                        //  
 Su.1.11.15  kṣīṇabale tu
                        kṣārodakamāvapedbalakaraṇārtham //  
 Su.1.11.16  bhavataścātra /  
 Su.1.11.16ab  naivātitīkṣṇo na mṛduḥ
                        śuklaḥ ślakṣṇo+atha picchilaḥ /  
 Su.1.11.16cd  aviṣyandī śivaḥ śīghraḥ
                        kṣāro hyaṣṭaguṇaḥ smṛtaḥ //  
 Su.1.11.17ab 
                        atimārdavaśvaityauṣṇyataikṣṇyapaicchilyasarpitāḥ /  
 Su.1.11.17cd  sāndratā+apakvatā
                        hīnadravyatā doṣa ucyate //  
 Su.1.11.18  tatra
                        kṣārasādhyavyādhivyādhitamupaveśya nivātātape
                        deśe+asaṃbādhe+agropaharaṇīyoktena vidhānenopasaṃbhṛtasaṃbhāraṃ tato+asya
                        tamavakāśaṃ nirīkṣyāvaghṛṣyāvalikhya pracchayitvā śalākayā kṣāraṃ
                        pratisārayet dattvā vākśatamātramupekṣeta //  
 Su.1.11.19ab  tasminnipatite vyādhau
                        kṛṣṇatā dagdhalakṣaṇam /  
 Su.1.11.19cd  tatrāmlavargaḥ śamanaḥ
                        sarpirmadhukasaṃyutaḥ //  
 Su.1.11.20ab  atha cet sthiramūlatvāt
                        kṣāradagdhaṃ ca śīryate /  
 Su.1.11.20cd  idamālepanaṃ tatra
                        samagramavacārayet //  
 Su.1.11.21ab  amlakāñjikabījāni tilān
                        madhukameva ca /  
 Su.1.11.21cd  prapeṣya samabhāgāni
                        tenainamanulepayet //  
 Su.1.11.22ab  tilakalkaḥ samadhuko
                        ghṛtākto vraṇaropaṇaḥ /  
 Su.1.11.22cd  rasenāmlena tīkṣṇena
                        vīryoṣṇena ca yojitaḥ //  
 Su.1.11.23ab  āgneyenāgninā tulyaḥ
                        kathaṃ kṣāraḥ praśāmyati /  
 Su.1.11.23cd  evaṃ cenmanyase vatsa
                        procyamānaṃ nibodha me //  
 Su.1.11.24ab  kaṭukastatra bhūyiṣṭho
                        lavaṇo+anurasastathā /  
 Su.1.11.24cd  amlena saha saṃyuktaḥ
                        satīkṣṇalavaṇo rasaḥ //  
 Su.1.11.25ab  mādhuyaṃ bhajate+atyarthaṃ
                        tīkṣṇabhāvaṃ vimuñcati /  
 Su.1.11.25cd  mādhuryācchamamāpnoti
                        vahniradbhirivāplutaḥ //  
 Su.1.11.26  tatra samyagdagdhe
                        vikāropaśamo lāghavamanāsrāvaśca // hīnadagdhe todakaṇḍujāḍyāni
                        vyādhivṛddhiśca // atidagdhe dāhapākarāgasrāvāṅgamardaklamapipāsāmūrcchāḥ
                        syurmaraṇaṃ vā //  
 Su.1.11.27  kṣāradagdhavraṇaṃ tu
                        yathādoṣaṃ yathādoṣaṃ yathāvyādhi copakramet //  
 Su.1.11.28  atha naite kṣārakṛtyāḥ
                        tadyathā
                        durbalabālasthavirabhīrusarvāṅgaśūnodariraktapittigarbhiṇyṛtumatīpravṛddhajvaripramehirūkṣakṣatakṣīṇatṛṣṇāmūrcchopadrutaklībāpavṛttodvṛttaphalayonayaḥ
                        //  
 Su.1.11.29  tathā
                        marmasirāsnāyusandhitaruṇāsthisevanīdhamanīgalanābhinakhāntaḥśephaḥsrotaḥsvalpamāṃseṣu
                        ca pradeśeṣvakṣṇośca na dadyādanyatra vartmarogāt //  
 Su.1.11.30  tatra kṣārasādhyeṣvapi
                        vyādhiṣu śūnagātramasthiśūlinamannadveṣiṇaṃ hṛdayasandhipīḍopadrutaṃ ca
                        kṣāro na sādhayati //  
 Su.1.11.31  bhavati cātra /  
 Su.1.11.31ab 
                        viṣāgniśastrāśanimṛtyukalpaḥ kṣāro bhavatyalpamatiprayuktaḥ /  
 Su.1.11.31cd  sa dhīmatā
                        samyaganuprayukto rogānnihanyādacireṇa ghorān //  
 iti śrīsuśrutasaṃhitāyāṃ sūtrasthāne
                        kṣārapākavidhirnāmaikādaśo+adhyāyaḥ //  
 
 
                    dvādaśo+adhyāyaḥ /
                     Su.1.12.1  athāto+agnikarmavidhimadhyāyaṁ
                        vyākhyāsyāmaḥ //  
 Su.1.12.2  yathovāca bhagavān dhanvantariḥ
                        //  
 Su.1.12.3  kṣārādagnirgarīyān kriyāsu
                        vyākhyātaḥ taddagdhānāṁ rogāṇāmapunarbhāvādbheṣajaśastrakṣārairasādhyānāṁ
                        satsādhyatvācca //  
 Su.1.12.4  athemāni dahanopakaraṇāni
                        tadyathā pippalyajāśakṛdgodantaśaraśalākājāmbavauṣṭhetaralauhāḥ
                        kṣaudraguḍasnehāśca / tatra pippalyajāśakṛdgodantaśaraśalākāstvaggatānāṁ
                        jāmbavauṣṭhetaralauhā māṁsagatānāṁ kṣaudraguḍasnehāḥ
                        sirāsnāyusandhyasthigatānām //  
 Su.1.12.5  tatrāgnikarma sarvartuṣu
                        kuryādanyatra śaradgrīṣmābhyāṁ tatrāpyātyayike+agnikarmasādhye vyādhau
                        tatpratyanīkaṁ vidhiṁ kṛtvā //  
 Su.1.12.6  sarvavyādhiṣvṛtuṣu ca
                        picchilamannaṁ bhuktavataḥ (? karma kurvīta)
                        aśmarībhagandarārśomukharogeṣvabhuktavataḥ //  
 Su.1.12.7  tatra dvividhamagnikarmāhureke
                        tvagdagdhaṁ māṁsadagdhaṁ ca iha tu sirāsnāyusandhyasthiṣvapi va
                        pratiṣiddho+agniḥ //  
 Su.1.12.8  tatra śabdaprādurbhāvo
                        durgandhatā tvaksaṁkocaśca tvagdagdhe kapotavarṇatā+alpaśvayathuvedanā
                        śuṣkasaṁkucitavraṇatā ca māṁsadagdhe kṛṣṇonnatavraṇatā srāvasannirodhaśca
                        sirāsnāyudagdhe rūkṣāruṇatā karkaśasthiravraṇatā ca sandhyasthidagdhe //  
 Su.1.12.9  tatra
                        śirorogādhimanthayorbhrūlalāṭaśaṅkhapradeśeṣu dahet
                        vartmarogeṣvārdrālaktakapraticchannāṁ dṛṣṭiṁ kṛvā vartmaromakūpān (? dahet )
                        //  
 Su.1.12.10 
                        tvaṅnāṁsasirāsnāyusandhyasthisthite+atyugraruji
                        vāyāvucchritakaṭhinasupramāṁse vraṇe
                        granthyarśo+arbudabhagandarāpacīślīpadacarmakīlatilakālakāntravṛddhisandhisirācchedanādiṣu
                        nāḍīśoṇitātipravṛttiṣu cāgnikarma kuryāt //  
 Su.1.12.11  tatra
                        valaya-bindu-vilekhā-pratisāraṇānīti dahanaviśeṣāḥ //  
 Su.1.12.12  bhavati cātra /  
 Su.1.12.12ab  rogasya saṁsthānamavekṣya
                        samyaṅgarasya marmāṇi balābalaṁ ca /  
 Su.1.12.12cd  vyādhiṁ tathartuṁ ca
                        samīkṣya samyak tato vyavasyedbhiṣagagnikarma //  
 Su.1.12.13  tatra samyagdagdhe
                        madhusarpirbhyāmabhyaṅgaḥ //  
 Su.1.12.14  athemānagninā pariharet
                        pittaprakṛtimantaḥśoṇitaṁ bhinnakoṣṭhamanuddhṛtaśalyaṁ durbalaṁ bālaṁ
                        vṛddhaṁ bhīrumanekavraṇapīḍitamasvedyāṁśceti //  
 Su.1.12.15  ata
                        ūrdhvamitarathādagdhalakṣaṇaṁ vakṣyāmaḥ / tatra snigdhaṁ rūkṣaṁ va+āśritya
                        dravyamagnirdahati agnisaṁtapto hi snehaḥ
                        sūkṣmasirānusāritvāttvagādīnanupraviśyāśu dahati tasmāt snehadagdhe+adhikā
                        rujo bhavanti //  
 Su.1.12.16  tatra pluṣṭaṁ durdagdhaṁ
                        samyagdagdhamatidagdhaṁ ceti caturvidhamagnidagdham / tatra yadvivarṇaṁ
                        pluṣyate+atimātraṁ tat pluṣṭaṁ yatrottiṣṭhanti
                        sphoṭāstīvrāścoṣadāharāgapākavedanāścirāccopaśāmyanti taddrudagdhaṁ
                        samyagdgdhamanavagāḍhaṁ tālaphalavarṇaṁ susaṁsthitaṁ pūrvalakṣaṇayuktaṁ ca
                        atidagdhe māṁsāvalambanaṁ gātraviśleṣaḥ
                        sirāsnāyusandhyasthivyāpādanamatimātraṁ jvaradāhapipāsāmūrcchāścopadravā
                        bhavanti vraṇaścāsya cireṇa rohati rūḍhaśca vivarṇo bhavati /
                        tadetaccaturvidhamagnidagdhalakṣaṇamātmakarmaprasādhakaṁ(ā.naṁ)bhavati //  
 Su.1.12.17  bhavati cātra /  
 Su.1.12.17ab  agninā kopitaṁ raktaṁ
                        bhṛśaṁ jantoḥ prakupyati /  
 Su.1.12.17cd  tatastenaiva vegena
                        pittamasyābhyudīryate //  
 Su.1.12.18ab  tulyavīrye ubhe hyete
                        rasato dravyatastathā /  
 Su.1.12.18cd  tenāsya vedanāstīvrāḥ
                        prakṛtyā ca vidahyate /  
 Su.1.12.19ab  sphoṭāḥ śīghraṁ prajāyante
                        jvarastṛṣṇā ca vardhate //  
 Su.1.12.19cd  dagdhasyopaśamārthāya
                        cikitsā saṁpravakṣyate //  
 Su.1.12.20ab  pluṣṭasyāgnipratapanaṁ
                        kāryamuṣṇaṁ tathauṣadham /  
 Su.1.12.20cd  śarīre svinnabhūyiṣṭhe
                        svinnaṁ bhavati śoṇitam //  
 Su.1.12.21ab  prakṛtyā hyudakaṁ śītaṁ
                        skandayatyatiśoṇitam /  
 Su.1.12.21cd  tasmāt sukhayati hyuṣṇaṁ
                        natu śītaṁ kathaṁcana //  
 Su.1.12.22ab  śītāmuṣṇāṁ ca durdagdhe
                        kriyāṁ kuryādbhiṣak punaḥ /  
 Su.1.12.22cd  ghṛtālepanasekāṁstu
                        śītānevāsya kārayet //  
 Su.1.12.23ab  samyagdagdhe
                        tugākṣīrīplakṣacandanagairikaiḥ /  
 Su.1.12.23cd  sāmṛtaiḥ sarpiṣā
                        snigdhairālepaṁ kārayedbhiṣak //  
 Su.1.12.24ab  grāmyānūpaudakaiścainaṁ
                        piṣṭairmāṁsaiḥ pralepayet /  
 Su.1.12.24cd  pittavidradhivaccainaṁ
                        santatoṣmāṇamācaret //  
 Su.1.12.25ab  atidagdhe viśīrṇāni
                        māṁsānyuddhṛtya śītalām /  
 Su.1.12.25cd  kriyāṁ kuryādbhiṣak
                        paścācchālitaṇḍulakaṇḍanaiḥ //  
 Su.1.12.26ab  tindukītvakkapālairvā
                        ghṛtamiśraiḥ pralepayet /  
 Su.1.12.26cd  vraṇaṁ guḍūcīpatrairvā
                        chādayedathavaudakaiḥ //  
 Su.1.12.27ab  kriyāṁ ca nikhilāṁ
                        kuryādbhiṣak pittavisarpavat /  
 Su.1.12.27cd  madhūcchiṣṭaṁ samadhukaṁ
                        rodhraṁ sarjarasaṁ tathā //  
 Su.1.12.28ab  mañjiṣṭhāṁ cadanaṁ mūrvāṁ
                        piṣṭvā sarpirvipācayet /  
 Su.1.12.28cd 
                        sarveṣāmagnidagdhānāmetadropaṇamuttamam //  
 Su.1.12.29ab  snehadagdhe kriyāṁ rūkṣāṁ
                        viśeṣeṇāvacārayet /  
 Su.1.12.29cd  ata ūrdhvaṁ pravakṣyāmi
                        dhūmopahatalakṣaṇam //  
 Su.1.12.30ab  śvasiti kṣauti
                        cātyarthamatyādhamati kāsate /  
 Su.1.12.30cd  cakṣuṣoḥ paridāhaśca
                        rāgaścaivopajāyate //  
 Su.1.12.31ab  sadhūmakaṁ niśvasiti
                        ghreyamanyanna vetti ca /  
 Su.1.12.31cd  tathaiva ca rasān sarvān
                        śrutiścāsyopahanyate //  
 Su.1.12.32ab  tṛṣṇādāhajvarayutaḥ
                        sīdatyatha ca mūrcchati /  
 Su.1.12.32cd  dhūmopahata ityevaṁ śṛṇu
                        tasya cikitsitam //  
 Su.1.12.33ab  sarpirikṣurasaṁ drākṣāṁ
                        payo vā śarkarāmbu vā /  
 Su.1.12.33cd  madhurāmlau rasau vā+api
                        vamanāya pradāpayet //  
 Su.1.12.34ab  vamataḥ koṣṭhaśuddhiḥ
                        syāddhūmagandhaśca naśyati /  
 Su.1.12.34cd  vidhinā+anena śāmyanti
                        sadanakṣavathujvarāḥ //  
 Su.1.12.35ab 
                        dāhamūrcchātṛḍādhmānaśvāsakāsāśca dāruṇāḥ /  
 Su.1.12.35cd  madhurairlavaṇāmlaiśca
                        kaṭukaiḥ kavalagrahaiḥ //  
 Su.1.12.36ab  samyaggṛhṇātīndriyārthān
                        manaścāsya prasīdati /  
 Su.1.12.36cd  śirovirecanaṁ cāsmai
                        dadyādyogena śāstravit //  
 Su.1.12.37ab  dṛṣṭirviśudhyate cāsya
                        śirogrīvaṁ ca dehinaḥ /  
 Su.1.12.37cd  avidāhi laghu
                        snigdhamāhāraṁ cāsya kalpayet //  
 Su.1.12.38ab  uṣṇavātātapairdagdhe śītaḥ
                        kāryo vidhiḥ sadā /  
 Su.1.12.38cd  śītavarṣānilairdagdhe
                        snigdhamuṣṇaṁ ca śasyate //  
 Su.1.12.39ab  tathā+atitejasā dagdhe
                        siddhirnāsti kathaṁcan /  
 Su.1.12.39cd  indravajrāgnidaghe+api
                        jīvati pratikārayet //  
 iti śrīsuśrutasaṁhitāyāṁ sūtrasthāne+agnikarmavidhairnāma
                        dvādaśo+adhyāyaḥ //  
 
 
                    trayodaśo+adhyāyaḥ /
                     Su.1.13.1  athāto
                        jalaukāvacāraṇīyamadhyāyaṃ vyākhyāsyāmaḥ //  
 Su.1.13.2  yathovāca bhagavān dhanvantariḥ
                        //  
 Su.1.13.3 
                        nṛpāḍhyabālasthavirabhīrudurbalanārīsukumārāṇāmanugrahārthaṃ
                        paramasukumāro+ayaṃ śoṇitāvasecanopāyo+abhihito jalaukasaḥ //  
 Su.1.13.4  tatra vātapittakaphaduṣṭaśoṇitaṃ
                        yathāsaṃkhyaṃ śṛṅgajalaukolābubhiravasecayet (? snigdhaśītarūkṣatvāt )
                        sarvāṇi sarvairvā //  
 Su.1.13.5  bhavanti cātra /  
 Su.1.13.5ab  uṣṇaṃ samadhurasnigdhaṃ
                        gavāṃ śṛṅgaṃ prakīrtitam /  
 Su.1.13.5cd  tasmādvātopasṛṣṭe tu hitaṃ
                        tadavasecane //  
 Su.1.13.6ab  śītādhivāsā madhurā jalaukā
                        vārisaṃbhavā /  
 Su.1.13.6cd  tasmāt pittopasṛṣṭe tu hitā
                        sā tvavasecane //  
 Su.1.13.7ab  alābu kaṭukaṃ rūkṣaṃ tīkṣṇaṃ
                        ca parikīrtitam /  
 Su.1.13.7cd  tasmāccleṣmopasṛṣṭe tu hitaṃ
                        tadavasecane //  
 Su.1.13.8  tatra pracchite
                        tanubastipaṭalāvanaddhena śrṅgeṇa śoṇitamavasecayedācūṣaṇāt
                        sāntardīpayā+alābvā //  
 Su.1.13.9  jalamāsāmāyuriti jalāyukāḥ
                        jalamāsāmoka iti jalaukasaḥ //  
 Su.1.13.10  tā dvādaśa tāsāṃ saviṣāḥ ṣaṭ
                        tāvatya eva nirviṣāḥ //  
 Su.1.13.11  tatra saviṣāḥ kṛṣṇā karburā
                        alagardā indrāyudhā sāmudrikā gocandanā ceti / tāsu añjanacūrṇavarṇā
                        pṛthuśirāḥ kṛṣṇā varmimatsyavadāyatā chinnonnatakukṣiḥ karburā romaśā
                        mahāpārśvākṛṣṇamukhī alagardā indrāyudhavadūrdhvarājibhiścitritā indrāyudhā
                        īṣadasitapītikā vicitrapuṣpākṛticitrā sāmudrikāḥ govṛṣaṇavadadhobhāge
                        dvidhābhūtākṛtiraṇumukhī gocandaneti / tābhirdaṣṭe puruṣe daśe
                        śvayathuratimātraṃ kaṇḍūrmūrcchā jvaro dāhaśchardirmadaḥ sadanamiti liṅgāni
                        bhavanti / tatra mahāgadaḥ pānālepananasyakarmādiṣūpayojyaḥ /
                        indrāyudhādaṣṭamasādhyam / ityetāḥ saviṣāḥ sacikitsitā vyākhyātāḥ //  
 Su.1.13.12  atha nirviṣāḥ kapilā piṅgalā
                        śaṅkumukhī mūṣikā puṇḍarīkamukhī sāvarikā ceti / tatra
                        manaḥśilārañjitābhyāmiva pārśvābhyāṃ pṛṭṣhe snigdhamudgavarṇā kapilā
                        yakṛdvarṇā śīghrapāyinī dirghatīkṣṇamukhī śaṅkumukhī
                        mūṣikākṛtivarṇā+aniṣṭagandhā ca mūṣikā mudgavarṇā puṇḍarīkatulyavaktrā
                        puṇḍarīkamukhī snigdhā padmapatravarṇā+aṣṭādaśāṅgulapramāṇā sāvarikā sā ca
                        paśvarthe ityetā aviṣā vyākhyātāḥ //  
 Su.1.13.13  tāsāṃ
                        yavanapāṇḍyasahyapautanādīni kṣetrāṇi teṣu mahāśarīrā balavatyaḥ
                        śīghrapāyinyo mahāśanā nirviṣāśca viśeṣeṇa bhvanti / tatra
                        saviṣamatsyakīṭadarduramūtrapurīṣakothajātāḥ kaluṣeṣvambhaḥsu ca sabiṣāḥ
                        padmotpalanalinakumudasaugandhikakuvalayapuṇḍarīkaśaivalakothajātā
                        vimaleṣvambhaḥsu ca nirviṣāḥ //  
 Su.1.13.14  bhavati cātra /  
 Su.1.13.14ab  kṣetreṣu vicarantyetāḥ
                        salilāḍhyasugandhiṣu /  
 Su.1.13.14cd  na ca saṃkīrṇacāriṇyo na
                        ca paṅkeśayāḥ sukhāḥ //  
 Su.1.13.15  tāsāṃ grahaṇamārdracarmaṇā
                        anyairvā prayogairgṛhṇīyāt //  
 Su.1.13.16  athaināṃ nave mahati ghaṭe
                        sarastaḍāgodakapaṅkamāvāpya nidadhyāt bhakṣyārthe cāsāmupaharecchaivalaṃ
                        vallūramaudakāṃśca kandāṃścūrṇīkṛtya śayyārthaṃ tṛṇamaudakāni ca patrāṇi
                        tryahāttryahāccābhyo+anyajjalaṃ bhakṣyaṃ ca dadyāt saptarātrāt saptarātrācca
                        ghaṭamanyaṃ saṃkrāmayet //  
 Su.1.13.17  bhavati cātra /  
 Su.1.13.17ab  sthūlamadhyāḥ parikliṣṭāḥ
                        pṛthvyo mandaviceṣṭitāḥ /  
 Su.1.13.17cd  agrāhiṇyo+alpapāyinyaḥ
                        saviṣāśca na pūjitāḥ //  
 Su.1.13.18  atha
                        jalaukovasekasādhyavyādhitamupaveśya saṃveśya vā virūkṣya cāsya tamavakāśaṃ
                        mṛdgomayacūrṇairyadyarujaḥ syāt / gṛhītāśca tāḥ
                        sarṣaparajanīkalkodakapradigdhagātrīḥ salilasarakamadhye muhūrtasthitā
                        vigataklamā jñātvā tābhī rogaṃ grāhayet /
                        ślakṣṇaśuklārdrapicuprotāvacchannāṃ kṛtvā mukhamapāvṛṇuyāt agṛhṇantyai
                        kṣīrabinduṃ śoṇitabinduṃ vā dadyācchastrapadāni vā kurvīta yadyevamapi na
                        gṛhṇīyāttadā+anyāṃ grāhayet //  
 Su.1.13.19  yadā ca
                        niviśate+aśvakhuravadānanaṃ kṛtvonnamya ca skandhaṃ tadā jānīyādgṛhṇātīti
                        cārdravastrāvacchannāṃ dhārayet secayecca //  
 Su.1.13.20  daṃśe
                        todakaṇḍuprādurbhāvairjānīyācchuddhamiyamādatta iti śuddhamādadānāmapanayet
                        atha śoṇitagandhena na muñcenmukhamasyāḥ saindhavacūrṇenāvakiret //  
 Su.1.13.21  atha patiatāṃ
                        taṇḍulakaṇḍanapradigdhagātrīṃ tailalavaṇābhyaktamukhīṃ
                        vāmahastāṅguṣṭhāṅgulībhyāṃ gṛhītapucchāṃ dakṣiṇahastāṅguṣṭhāṅgulibhyāṃ
                        śanaiḥ śanairanulomamanumārjayedāmukhāt vāmayet tāvadyāvat
                        samyagvāntaliṅgānīti / samyagvāntā salilasarakanyastā bhoktukāmā satī caret
                        / yā sīdatī na ceṣṭate sā durvāntā tāṃ punaḥ samyagvāmayet / durvāntāyā
                        vyādhirasādhya indramado (ā.raktamado) nāma bhavati / atha suvāntāṃ pūrvavat
                        sannidadhyāt //  
 Su.1.13.22  śoṇitasya ca yogāyogānavekṣya
                        śatadhautaghṛtābhyaṅgastatpicudhāraṇaṃ vā jalaukovraṇān madhunā+avaghaṭṭayet
                        śitābhiradbhiśca pariṣecayedbadhnīta vā kaṣāyamadhurasnigdhaśītaiśca
                        pradehaiḥ pradihyādit //  
 Su.1.13.23  bhavati cātra /  
 Su.1.13.23ab  kṣetrāṇi grahaṇaṃ jātīḥ
                        poṣaṇaṃ sāvacāraṇam /  
 Su.1.13.23cd  jalaukasāṃ ca yo vetti
                        tatsādhyān sa jayedgadān //  
 iti suśrutasaṃhitāyāṃ sūtrasthāne jalaukāvacāraṇīyo nāma
                        trayodaśo+adhyāyaḥ //  
 
 
                    caturdaśo+adhyāyaḥ /
                     Su.1.14.1  athātaḥ śoṇitavarṇanīyamadhyāyaṁ
                        vyākhyāsyāmaḥ //  
 Su.1.14.2  yathovāca bhagavān dhanvantariḥ
                        //  
 Su.1.14.3  tatra pāñcabhautikasya
                        caturvidhasya ṣaḍrasasya dvividhavīryasyāṣṭavidhāvīryasya
                        vā+anekaguṇasyopayuktasyāhārasya samyakpariṇatasya yastejobhūtaḥ sāraḥ
                        paramasūkṣmaḥ sa rasa ityucyate tasya ca hṛdayaṁ sthānaṁ sa
                        hṛdayāccaturviṁśtiṁdhamanīranupraviśyordhvagā daśa daśa
                        cādhogāminyaścatasraśca tiryaggāḥ kṛtsnaṁ śarīramaharahastarpayati
                        vardhayati dhārayati yāpayati cādṛṣṭahetukena karmaṇā / tasya
                        śarīramanusarato+anumānādgatirupalakṣayitavyā kṣayavṛddhivaikṛtaiḥ / tasmin
                        sarvaśarīrāvayavadoṣadhātumalāśayānusāriṇi rase jijñāsā kimayaṁ
                        saumyastaijasa iti / atrocyate sa khalu dravānusārī
                        snehanajīvanatarpaṇadhāraṇādibhirviśeṣaiḥ saumya ityavagamyate //  
 Su.1.14.4  sa khalvāpyo raso yakṛtplīhānau
                        prāpya rāgamupaiti //  
 Su.1.14.5  bhavataścātra /  
 Su.1.14.5ab  rañjitāstejasā tvāpaḥ
                        śarīrasthena dehinām /  
 Su.1.14.5cd  avyāpannāḥ prasannena
                        raktamityabhidhīyate //  
 Su.1.14.6ab  rasādeva striyā raktaṁ
                        rajaḥsaṁjñaṁ pravartate /  
 Su.1.14.6cd  tadvarṣāddvyādaśādūrdhvaṁ
                        yāti pañcāśataḥ kṣayam //  
 Su.1.14.7  ārtavaṁ śoṇitaṁ tvāgneyaṁ
                        agnīṣomīyatvādgarbhasya //  
 Su.1.14.8  pāñcabhautikaṁ tvapare
                        jīvaraktamāhurācāryāḥ //  
 Su.1.14.9ab  vesratā dravatā rāgaḥ
                        spandanaṁ laghutā tathā /  
 Su.1.14.9cd  bhūmyādīnāṁ guṇā hyete
                        dṛśyante cātra śoṇite //  
 Su.1.14.10ab  rasādraktaṁ tato māṁsaṁ
                        māṁsānmedaḥ prajāyate /  
 Su.1.14.10cd  medaso+asthi tato majjā
                        majjñaḥ śukraṁ tu jāyate //  
 Su.1.14.11  tatraiṣāṁ (? sarva )
                        dhātūnāmannapānarasaḥ prīṇayitā //  
 Su.1.14.12ab  rasajaṁ puruṣaṁ
                        vidyādrasaṁ rakṣetprayatnaḥ /  
 Su.1.14.12cd  annātpānācca
                        matimānācārāccāpyatandritaḥ //  
 Su.1.14.13  tatra rasa gatau dhātuḥ
                        aharahargacchatītyato rasaḥ //  
 Su.1.14.14  sa khalu trīṇi trīṇi
                        kalāsahasrāṇi pañcadaśa ca kalā ekaikasmin dhātāvavatiṣṭhate evaṁ māsena
                        rasaḥ śukrībhavati strīṇāṁ cārtavam //  
 Su.1.14.15  bhavati cātra /  
 Su.1.14.15ab  aṣṭādaśasahasrāṇi saṅkhyā
                        hyasmin samuccaye /  
 Su.1.14.15cd  kalānāṁ navatiḥ proktā
                        svatantraparatantrayoḥ //  
 Su.1.14.16  sa
                        śabdārcirjalasantānavadaṇunā viśeṣeṇānudhāvatyevaṁ śarīraṁ kevalam //  
 Su.1.14.17  vājīkaraṇyastvoṣadhayaḥ
                        svabalaguṇotkarṣādvirecanavadupayuktāḥ śukraṁ virecayanti //  
 Su.1.14.18  yathāhi puṣpamukulastho gandho
                        na śakyamihāstīti vaktumatho naivā(ā.naiva cā)stīti athavā+a(? ca)sti satāṁ
                        bhāvānāmabhivyaktiriti kṛ(ā.jñā)tvā kevalaṁ saukṣmyānnābhivyajyate sa eva
                        puṣpe vivṛtapatrakeśare kālāntareṇābhivyaktiṁ gacchati evaṁ bālānāmapi
                        vayaḥpariṇāmācchukraprādurbhāvo bhavati romarājyādayaśca viśeṣā nārīṇām / (?
                        rajasi copacīyamāne śanaiḥ śanaiḥ stanagarbhāśayayonyabhivṛddhirbhavati //  
 Su.1.14.19  sa evānnaraso vṛddhānāṁ (?
                        jarā)paripakvaśarīratvādaprīṇano bhavati //  
 Su.1.14.20  ta ete śrīradhāraṇāddhātava
                        ityucyante //  
 Su.1.14.21  teṣāṁ kṣayavṛddhī
                        śoṇitanimitte tasmāttadadhikṛtya vakṣyāmaḥ / tatra phanilamaruṇaṁ kṛṣṇaṁ
                        parūṣaṁ tanu śīghragamaskandi ca vātena duṣṭaṁ nīlaṁ pītaṁ haritaṁ śyāvaṁ
                        visramaniṣṭaṁ pipīlikāmakṣikāṇāmaskandi ca pittaduṣṭaṁ gairikodakapratīkāśaṁ
                        snigdhaṁ śītalaṁ bahalaṁ picchilaṁ cirasrāvi māṁsapeśīprabhaṁ ca
                        śleṣmaduṣṭaṁ sarvalakṣaṇasaṁyuktaṁ kāñjikābhaṁ viśeṣato durgandhi ca
                        sannipātaduṣṭaṁ (? pittavadraktenātikṛṣṇaṁ ca) dvidoṣaliṅgaṁ saṁsṛṣṭaṁ / (?
                        jīvaśoṇitamanyatra vakṣyāmaḥ )//  
 Su.1.14.22 
                        indragopakapratīkāśamasaṁhatamavivarṇaṁ ca prakṛtisthaṁ jānīyāt //  
 Su.1.14.23  visrāvyāṇyanyatra vakṣyāmaḥ //  
 Su.1.14.24  athāvisrāvyāḥ sarvāṅgaśophaḥ
                        kṣīṇasya cāmlabhojananimittaḥ pāṇdurogyarśasodariśoṣigarbhiṇīnāṁ ca
                        śvayathavaḥ //  
 Su.1.14.25  tatra śastravisrāvaṇaṁ
                        dvividhaṁ pracchānaṁ sirāvyadhanaṁ ca //  
 Su.1.14.26  tatra ṛjvasaṁkīrṇaṁ sūkṣmaṁ
                        samamanavagāḍhamanuttānamāśu ca śastraṁ pātayenmarmasirāsnāyusandhīnāṁ
                        cānupaghāti //  
 Su.1.14.27  tatra durvine durviddhe
                        śītavātayorasvinne bhuktamātre skandatvācchoṇitaṁ na sravatyalpaṁ vā sravati
                        //  
 Su.1.14.28ab  madamūrcchāśramārtānāṁ
                        vātaviṇmūtrasaṁginām /  
 Su.1.14.28cd  nidrābhibhūtabhītānāṁ
                        nṛṇāṁ nāsṛk pravartate //  
 Su.1.14.29  tadduṣṭaṁ
                        śoṇitamanirhriyamāṇaṁ kaṇḍūśopharāgadāhapākavedanā janayet //  
 Su.1.14.30 
                        atyuṣṇe+atisvinne+atividdhe+ajñairvasrāvitamatipravartate tadatipravṛttaṁ
                        śiro+abhitāpamāndhyamadhimanthatimiraprādurbhāvaṁ dhātukṣayamākṣepakaṁ
                        pakṣāghātamekāṅgavikāraṁ tṛṣṇādāhau hikkāṁ kāsaṁ śvāsaṁ pāṇḍurogaṁ maraṇaṁ
                        cāpādayati //  
 Su.1.14.31  bhavanti cātra /  
 Su.1.14.31ab  tasmānna śite nātyuṣṇe
                        nāsvinne nātitāpite /  
 Su.1.14.31cd  yavāgūṁ pratipītasya
                        śoṇitaṁ mokṣayedbhiṣak //  
 Su.1.14.32ab  samyaggatvā yadā raktaṁ
                        svayamevāvatiṣṭhate /  
 Su.1.14.32cd  śuddhaṁ tadā vijānīyāt
                        samyagvisrāvitaṁ ca tat //  
 Su.1.14.33ab  lāghavaṁ
                        vedanāśāntirvyādhervegaparikṣayaḥ /  
 Su.1.14.33cd  samyagvisrāvite liṅgaṁ
                        prasādo manasastathā //  
 Su.1.14.34ab  tvagdoṣā granthayaḥ śophā
                        rogāḥ śoṇitajāśca ye /  
 Su.1.14.34cd  raktamokṣaṇaśīlānāṁ na
                        bhavanti kadācana //  
 Su.1.14.35  atha khalvapravartamāne rakte
                        elāśītaśivakuṣṭhatagarapāṭhābhadradāruviḍaṅgacitrakatrikaṭukāgāradhūmaharidrārkāṅkuranaktamālaphalairyathālābhaṁ
                        tribhiścaturbhiḥ samastairvā
                        cūrṇīkṛtairlavanātailapragāḍhairvraṇamukhamavagharṣayedevaṁ samyak
                        pravartate //  
 Su.1.14.36  athātipravṛtte
                        rodhramadhukapriyaṅgupattaṅgagairikasarjarasarasāñjanaśālmalīpuṣpaśaṅkhaśuktimāṣayavagodhūmacūrṇaiḥ
                        śanaiḥ śanairvraṇamukhamavacūrṇyāṅgulyagreṇāvapīḍayet
                        sālasarjārjūnārimedameṣaśṛnṅgadhavadhanvantvagbhirvā cūrṇitābhiḥ kṣaumeṇa vā
                        dhmāpitena samudraphenalākṣācūrṇairvā yathoktairvraṇabandhanadravyairgāḍhaṁ
                        badhnīyāt śītāccchādanabhojanāgāraiḥ śītaiḥ pariṣekapradehaiścopācaret
                        kṣārenāgninā vā dahedyathoktaṁ vyadhanādanantaraṁ vā tāmevātipravṛttāṁ sirāṁ
                        vidhyet kākolyādikvāthaṁ vā śarkarāmadhumadhuraṁ pāyayet
                        eṇahariṇorabhraśaśamahiṣavarāhāṇāṁ vā rudhiraṁ kṣirayūṣarasaiḥ
                        susnigdhaiścāśnīyāt upadravāṁśca yathāsvamupacaret //  
 Su.1.14.37ab  dhātukṣayāt srute rakte
                        mandaḥ saṁjāyate+analaḥ /  
 Su.1.14.37cd  pavanaśca paraṁ lopaṁ yāti
                        tasmāt prayatnaḥ //  
 Su.1.14.38ab  taṁ nātiśītairlaghubhiḥ
                        snigdhaiḥ śoṇitavardhanaiḥ /  
 Su.1.14.38cd  īṣadamlairanamlairvā
                        bhojanaiḥ samupācaret //  
 Su.1.14.39ab  caturvidhaṁ yadetaddhi
                        rudhirasya nivāraṇam /  
 Su.1.14.39cd  saṁdhānaṁ skandanaṁ caiva
                        pācanaṁ dahanaṁ tathā //  
 Su.1.14.40ab  vraṇaṁ kaṣāyaḥ saṁdhatte
                        raktaṁ skandayate himam /  
 Su.1.14.40cd  tathā saṁpācayedbhasma
                        dāhaḥ saṁkocayet sirāḥ //  
 Su.1.14.41ab  askandamāne rudhire
                        saṁdhānāni prayojayet /  
 Su.1.14.41cd  saṁdhāne bhraśyamāne tu
                        pācanaiḥ samupācaret /  
 Su.1.14.42ab  kalpairetaistribhirvaidyaḥ
                        prayateta yathāvidhi /  
 Su.1.14.42cd  asiddhimatsu caiteṣu dāhaḥ
                        parama iṣyate /  
 Su.1.14.43ab  śeṣadoṣe yato rakte na
                        vyādhirativartate /  
 Su.1.14.43cd  sāvaśeṣe tataḥ stheyaṁ na
                        tu kuryādatikramam //  
 Su.1.14.44ab  dehasya rudhiraṁ mūlaṁ
                        rudhireṇaiva dhāryate /  
 Su.1.14.44cd  tasmādyatnena saṁrakṣyaṁ
                        raktaṁ jīva iti sthitiḥ //  
 Su.1.14.45ab  srutaraktasya sekādyaiḥ
                        śītaiḥ prakupite+anile /  
 Su.1.14.45cd  śophaṁ satodaṁ loṣṇena
                        sarpiṣā pariṣecayet // 
 iti suśrutasaṁhitāyāṁ sūtrasthāne śoṇitavarṇanīyo nāma
                        caturdaśo+adhyāyaḥ // 
 
 
                    pañcadaśo+adhyāyaḥ /
                     Su.1.15.1  athāto
                        doṣadhātumalakṣayavṛddhivijñānīyamadhyāyaṃ vyākhyāsyāmaḥ //  
 Su.1.15.2  yathovāca bhagavān dhanvantariḥ
                        //  
 Su.1.15.3  doṣadhātumalamūlaṃ hi śarīraṃ
                        tasmādeteṣāṃ lakṣaṇamucyamānamupadhāraya //  
 Su.1.15.4.1  tatra
                        praspandanodvahanapūranāvivekadhāraṇalakṣaṇo vāyuḥ pañcadhā pravibhaktaḥ
                        śarīraṃ dhārayati //  
 Su.1.15.4.2 
                        rāgapaktyojastejomedhoṣmakṛtpittaṃ pañcadhā
                        pravibhaktamagnikarmaṇā+anugrahaṃ karoti //  
 Su.1.15.4.3 
                        sandhisaṃśleṣaṇasnehanaropaṇapūraṇabalasthairyakṛcchleṣmā pañcadhā
                        pravibhakta udakakarmaṇā+anugrahaṃ karoti //  
 Su.1.15.5  rasastuṣṭiṃ prīṇanaṃ raktapuṣṭiṃ
                        ca karoti raktaṃ varṇaprasādaṃ māṃsapuṣṭiṃ jīvayati ca māṃsaṃ śarīrapuṣṭiṃ
                        medasaśca medaḥ snehasvedau dṛḍhatvaṃ puṣṭimasthnāṃ ca asthīni dehadhāraṇaṃ
                        majjñaḥ puṣṭiṃ ca majjā prītiṃ snehaṃ balaṃ śukrapuṣṭiṃ pūraṇamasthnāṃ ca
                        karoti śukraṃ dhairyaṃ cyavanaṃ prītiṃ dehabalaṃ harṣaṃ bījārthaṃ ca //  
 Su.1.15.6  purīṣamupastambhaṃ
                        vāyvagnidhāraṇaṃ ca bastipūraṇavikledakṛnmūtraṃ svedaḥ
                        kledatvaksaukumāryakṛt //  
 Su.1.15.7  raktalakṣaṇamārtavaṃ garbhakṛcca
                        garbho garbhalakṣaṇaṃ stanyaṃ stanayorāpīnatvajananaṃ jīvanaṃ ceti //  
 Su.1.15.8  tatra vidhivatparirakṣaṇaṃ
                        kurvīt //  
 Su.1.15.9  ata ūrdhvameṣāṃ kṣīṇalakṣaṇaṃ
                        vakṣyāmaḥ tatra vātakṣaye mandaceṣṭatā+alpāvāktvamapraharṣo mūḍhasaṃjñatā ca
                        pittakṣaye mandoṣmāgnitā niṣprabhatvaṃ(ā.tā) ca śleṣmakṣaye
                        rūkṣatā+antardāha āmāśayetaraśleṣmāśayaśūnyatā sandhiśaithilyaṃ tṛṣṇā
                        daurbalyaṃ prajāgaraṇaṃ ca //  
 Su.1.15.10  tatra svayonivardhanānyeva
                        pratīkāraḥ //  
 Su.1.15.11  rasakṣaye
                        hṛtpīḍākampaśūnyātāstṛṣṇā ca śoṇitakṣaye tvakpāruṣyamamlaśītaprārthanā
                        sirāśaithilyaṃ ca māṃsakṣaye
                        sphiggaṇḍauṣṭhopasthoruvakṣaḥkakṣāpiṇḍikodaragrīvāśuṣkatā raukṣyatodau
                        gātrāṇāṃ sadanaṃ dhamanīśaithilyaṃ ca medaḥkṣaye plīhābhivṛddhiḥ
                        sandhiśūnyatā raukṣyaṃ meduramāṃsaprārthanā ca asthikṣaye+asthiśūlaṃ
                        dantanakhabhaṅgo raukṣyaṃ ca majjakṣaye+alpaśukratā
                        parvabhedo+asthinistodo+asthiśūnyatā ca śukrakṣaye
                        meḍhravṛṣaṇavedanā+aśaktirmaithune cirādvā prasekaḥ pradeke
                        cālparaktaśukradarśanam //  
 Su.1.15.12  tatrāpi
                        svayonivardhanadravyopayogaḥ pratīkāraḥ //  
 Su.1.15.13  purīṣakṣaye hṛdayapārśvapīḍā
                        saśabdasya ca vāyorūrdhvagamanaṃ kukṣau saṃcaraṇaṃ ca mūtrakṣaye
                        bastitodo+alpamūtratā ca atrāpi svayonivardhanadravyāṇi pratīkāraḥ /
                        svedakṣaye stabdharomakūpatā tvakśoṣaḥ sparśavaiguṇyaṃ svedanāśaśca
                        tatrābhyaṅgaḥ svedopayogaśca //  
 Su.1.15.14  ārtavakṣaye
                        yathocitakālādarśanamalpatā vā yonivedanā ca tatra saṃśodhanamāgneyānāṃ ca
                        dravyāṇāṃ vidhivadupayogaḥ / stanyakṣaye stnayormlānatā
                        stanyāsaṃbhavo+alpatā vā tatra śleṣmavardhanadravyopayogaḥ / garbhakṣaye
                        garbhāspandanamanunnatakukṣitā ca tatra prāptabastikālāyāḥ kṣīrabastiprayogo
                        medhyānnopayogaśceti //  
 Su.1.15.15  ata ūrdhvamativṛddhānāṃ
                        doṣadhātumalānāṃ lakṣaṇaṃ vakṣyāmaḥ / vṛddhiḥ punareṣāṃ
                        svayonivardhanātyupasevanādbhavati / tatra vātavṛddhau vākpāruṣyaṃ kārśyaṃ
                        kārṣṇyaṃ gātrasphuraṇamuṣṇakāmitā nidrānāśo+alpabalatvaṃ gāḍhavarcastvaṃ ca
                        pittavṛddhau pītāvabhāsatā saṃtāpaḥ śītakāmitvamalpanidratā mūrcchā
                        balahānirindriyadaurbalyaṃ pītaviṇmūtranetratvaṃ ca śleṣmavṛddhau śauklyaṃ
                        śaityaṃ sthairyaṃ gauravamavasādastandrā nidrā sandhyasthiviśleṣaśca //  
 Su.1.15.16  raso+ativṛddho hṛdayotkledaṃ
                        prasekaṃ cāpādayati raktaṃ raktāṅgākṣitāṃ sirāpūrṇatvaṃ ca māṃsaṃ
                        sphiggaṇḍauṣṭhopasthorubāhujaṅghāsu vṛddhiṃ gurugātratāṃ ca medaḥ
                        snigdhāṅgatāmudarapārśvavṛddhiṃ kāsaśvāsādīn daurgandhyaṃ ca
                        asthyadhyasthīnyadhidantāṃśca majjā sarvāṅganetragauravaṃ ca śukraṃ
                        śukrāśmarīmatiprādurbhāvaṃ ca //  
 Su.1.15.17  purīṣamāṭopaṃ kukṣau śūlaṃ ca
                        mūtraṃ mūtravṛddhiṃ muhurmuhuḥ pravṛttiṃ bastitodamādhmānaṃ ca svedastvaco
                        daugandhyaṃ kaṇḍūṃ ca //  
 Su.1.15.18  ārtavamaṅgamardamatipravṛttiṃ
                        daurgandhyaṃ ca stanyaṃ stanayorāpīnatvaṃ muhurmuhuḥ pravṛttiṃ todaṃ ca
                        garbho jaṭharābhivṛddhiṃ svedaṃ ca //  
 Su.1.15.19  teṣāṃyathāsvaṃ saṃśodhanaṃ
                        kṣapaṇaṃ ca kṣayādaviruddhaiḥ kriyāviśeṣaiḥ prakurvīt //  
 Su.1.15.20ab  pūrvaḥ
                        pūrvo+ativṛddhatvādvardhayeddhi paraṃ param /  
 Su.1.15.20cd  tasamādatipravṛddhānāṃ
                        dhātūnāṃ hrāsanaṃ hitam //  
 Su.1.15.21  balalakṣaṇaṃ balakṣayalakṣaṇaṃ
                        cāta ūrdhvamupadekṣyāmaḥ / tatra rasādīnāṃ śukrāntānāṃ dhātūnāṃ yatparaṃ
                        tejastat khalvojastadeva balamityucyate svaśāstrasiddhāntāt //  
 Su.1.15.22  tatra balena
                        sthiropacitamāṃsatā sarvaceṣṭāsvapratighātaḥ svaravarṇaprasādo
                        bāhyānāmābhyantarāṇāṃ ca karaṇānāmātmakāryapratipattirbhavati //  
 Su.1.15.23  bhavanti cātra /  
 Su.1.15.23ab  ojaḥ somātmakaṃ snigdhaṃ
                        śuklaṃ śītaṃ sthiraṃ saram /  
 Su.1.15.23cd  viviktaṃ mṛdu mṛtsnaṃ ca
                        prāṇāyatanamutttamam //  
 Su.1.15.24ab  dehaḥ sāvayavastena vyāpto
                        bhavati dehinām /  
 Su.1.15.24cd  tadabhāvācca śīryante
                        śarīrāṇi śarīriṇām //  
 Su.1.15.25 
                        abhighātātkṣayātkopācchokāddhyānācchramātkṣudhaḥ /  
 Su.1.15.25ab  ojaḥ saṃkṣīyate hyebhyo
                        dhātugrahaṇaniḥsṛtam /  
 Su.1.15.25cd  tejaḥ samīritaṃ
                        tasmādvisraṃsayate dehinaḥ //  
 Su.1.15.26-27  tasya visraṃso vyāpat
                        kṣaya iti liṅgāni vyāpannasya bhavanti sandhiviśleṣo gātrāṇāṃ sadanaṃ
                        doṣacyavanaṃ kriyā+a(O.kriyā)sannirodhaśca visraṃse stabdhagurugātratā
                        vātaśopho varṇabhedo glānistandrā nidrā ca vyāpanne mūrcchā māṃsakṣayo mohaḥ
                        pralāpo maraṇamiti ca kṣaye //  
 Su.1.15.28  bhavanti cātra /  
 Su.1.15.28ab  trayo doṣā balasyoktā
                        vyāpadvisraṃsanakṣayāḥ /  
 Su.1.15.28cd  viśleṣasādau gātrāṇāṃ
                        doṣavisraṃsanaṃ śramaḥ /  
 Su.1.15.28ef  aprācuryaṃ kriyānāṃ ca
                        balavisraṃsalakṣaṇam //  
 Su.1.15.29ab  gurutvaṃ stabdhatā+aṇgeṣu
                        glānirvarṇasya bhedanam /  
 Su.1.15.29cd  tandrā nidrā vātaśopho
                        balavyāpadi lakṣaṇam //  
 Su.1.15.30ab  mūrcchā māṃsakṣāyo mohaḥ
                        pralāpo+ajñānameva ca /  
 Su.1.15.30cd  pūrvoktāni ca liṅgāni
                        maraṇaṃ ca balakṣaye //  
 Su.1.15.31  tatra visraṃse vyāpanne ca
                        kriyāviśeṣairaviruddhairbalamāpyāyayet itaraṃ tu mūḍhasaṃjñaṃ varjayet //  
 Su.1.15.32ab  doṣadhātumalakṣīṇo
                        balakṣīṇi+api vā naraḥ /  
 Su.1.15.32cd  svayonivardhanaṃ
                        yattadannapānaṃ prakāṅkṣati //  
 Su.1.15.33ab  yadyadāhārajātaṃ tu kṣīṇaḥ
                        prārthayate naraḥ /  
 Su.1.15.33cd  tasya tasya sa lābhe tu
                        taṃ taṃ kṣayamapohati //  
 Su.1.15.34ab  yasya dhātukṣayādvāyuḥ
                        saṃjñāṃ karma ca nāśayet /  
 Su.1.15.34cd  prakṣiṇaṃ ca balaṃ yasya
                        nāsu śakyaścikitsitum //  
 Su.1.15.35  rasanimittameva sthaulyaṃ
                        kārśyaṃ ca / tatra śleṣmalāhārasevino+adhyaśanaśīlasyāvyāyāmino
                        divāsvapnaratasya cāma evānnaraso madhurataraśca
                        śarīramanukrāmannatisnehānmedo janayati tadatisthaulyamāpādayati
                        tamatisthūlaṃ
                        kṣudraśvāsapipāsākṣutsvapnasvedagātradaurgandhyakrathanagātrasādagadgadatvāni
                        kṣipramevāviśanti saukumāryānmedasaḥ sarvakriyāsvasamarthaḥ
                        kaphamedoniruddhamārgartvāccālpavyavāyo bhavati āvṛtamārgatvādeva śeṣā
                        dhātavo nāpyāyante+atyarthamato+alpaprāṇo bhavati
                        pramehapīḍakājvarabhagandaravidradhivātavikārāṇāmanyataṃ prāpya
                        pañcatvamupayāti sarva eva cāsya rogā balavanto bhavantyāvṛtamārgatvāt
                        srotasāṃ atastasyotpattihetuṃ pariharet / utpanne tu
                        śilājatuguggulugomūtratriphalāloharajorasāñjanamadhuyavamudgakoradūṣakaśyāmākoddālakādīnāṃ
                        virūkṣaṇacchedanīyānāṃ dravyāṇaṃ vidhivadupayogo vyāyāmo
                        lekhanabastyupayogaśceti //  
 Su.1.15.36  tatra
                        punarvātalāhārasevino+ativyāyāmavyavāyādhyayanabhayaśokadhyānarātrijāgaraṇapipāsākṣutkaṣāyālpāśanaprabhṛtibhirupaśoṣito
                        rasadhātuḥ śarīramananukrāmannalpatvānna prīṇāti tasmādatikārśyaṃ bhavati
                        so+atikṛśaḥ
                        kṣutpipāsāśītoṣṇavātavarṣabhārādāneṣvasahiṣṇurvātarogaprāyo+alpaprāṇaśca
                        kriyāsu bhavati
                        śvāsakāsaśoṣaplīhodarāgnisādagulmaraktapittānāmanyatamamāsādya
                        maraṇamupayāti sarva eva cāsya rogā balavanto bhavantyalpaprāṇatvāt
                        atastasyotpattihetuṃ pariharet / utpanne tu
                        payasyāśvagandhāvidārigandhāśatāvarībalātibalānāgabalānāṃ madhurāṇāmanyāsaṃ
                        cauṣadhīnāmupayogaḥ kṣīradadhighṛtamāṃsaśāliṣaṣṭikayavagodhūmānāṃ ca
                        divāsvapnabrahmacaryāvyāyāmabṛhaṇabastyupayogaśceti //  
 Su.1.15.37  yaḥ
                        punarubhayasādhāraṇānyāseveta tasyānnarasaḥ śarīramanukrāman samān
                        dhātūnupacinoti samadhātutvānmadhyaśarīro bhavati sarvakriyāsu samarthaḥ
                        kṣutpipāsāśītoṣṇavarṣātapasaho balavāṃśca sa satatamanupālayitavya iti //  
 Su.1.15.38  bhavanti cātra /  
 Su.1.15.38ab  atyantagarhitāvetau sadā
                        sthūlakṛśau narau /  
 Su.1.15.38cd  śreṣṭho madhyaśarīrastu
                        kṛśaḥ sthūlāttu pūjitaḥ //  
 Su.1.15.39ab  doṣaḥ prakupito dhātūn
                        kṣapayatyātmatejasā /  
 Su.1.15.39cd  iddhaḥ svatejasā
                        vahnirukhāgatamivodakam //  
 Su.1.15.40ab 
                        vailakṣaṇyāccharīrāṇāmasthāyitvāttathaiva ca /  
 Su.1.15.40cd  doṣadhātumalānāṃ tu
                        parimāṇaṃ na vidyate //  
 Su.1.15.41ab  eṣāṃ samatvaṃ yaccāpi
                        bhiṣagbhiravadhāryate /  
 Su.1.15.41cd  na tat svāsthyādṛte śakyaṃ
                        vaktumanyena hetunā //  
 Su.1.15.42ab  doṣādīnāṃ
                        tvasamatāmanumānena lakṣayet /  
 Su.1.15.42cd  aprasannendriyaṃ vīkṣya
                        puruṣaṃ kuśalo bhiṣak //  
 Su.1.15.43ab  svasthasya rakṣaṇaṃ
                        kuryādasvasthasya tu buddhimān /  
 Su.1.15.43cd  kṣapayedbṛṃhayeccāpi
                        doṣadhātumalān bhiṣak /  
 Su.1.15.43ef  tāvadyāvadarogaḥ
                        syādetatsāmyasya lakṣaṇam //  
 Su.1.15.44ab  samadoṣaḥ samāgniśca
                        samadhātumalakriyaḥ /  
 Su.1.15.44cd  prasannātmendriyamanāḥ
                        svasthā ityabhidhīyate // 
 iti suśrutasaṃhitāyāṃ sūtrasthāne doṣaghatumalakṣayavṛddhivijñānīyao
                        nāma pañcadaśo+adhyāyaḥ //  
 
 
                    ṣoḍaśo+adhyāyaḥ /
                     Su.1.16.1  athātaḥ
                        karṇavyadhabandhavidhimadhyāyaṃ vyākhyāsyāmaḥ //  
 Su.1.16.2  yathovāca bhagavān dhanavatariaḥ
                        //  
 Su.1.16.3  rakṣābhūṣaṇanimittaṃ bālasya
                        karṇau vidhyete / tau ṣaṣṭhe māsi saptame vā śuklapakṣe prśasteṣu
                        tithikaraṇamuhūrtanakṣatreṣe kṛtamaṅgalasvastivācanaṃ dhātryaṅke
                        kumāradhārāṅke vā kumāramupaveśya bālakrīḍanakaiḥ pralobhyābhisāntvayan
                        bhiṣagvāmahastenākṛṣya karṇaṃ daivakṛte chidra ādityakarāvabhāsite śanaiḥ
                        śanairdakṣiṇahastenarju vidhyet pratanukaṃ sūcyā bahalamārayā pūrvaṃ
                        dakṣiṇaṃ kumārasya vāmaṃ kumāryāḥ tataḥ picuvartiṃ praveśayet //  
 Su.1.16.4  śoṇitabahutvena vedanayā
                        cānyadeśaviddhamiti jānīyāt nirupadravatayā taddeśaviddhamiti //  
 Su.1.16.5  tatrājñena yadṛcchayā viddhāsu
                        sirāsu kālikāmarmarikālohitikāsūpadravā bhavanti / tatra kālikāyāṃ jvaro
                        dāhaḥ śvayathurvedanā ca bhavati marmarikāyāṃ vedanā jvaro granthayaśca
                        lohitikāyāṃ manyāstambhāpatānakaśirograhakarṇaśūlāni bhavanti / teṣu
                        yathāsvaṃ pratikurvīt //  
 Su.1.16.6 
                        kliṣṭajihmāpraśastasūcīvyadhādgāḍhataravartitvāddoṣasamudāyādapraśastavyadhādvā
                        yatra saṃrambho vedanā vā bhavati tatra vartimupahṛtyāśu
                        madhukairaṇḍamūlamañjiṣṭhāyavatilakalkairmadhughṛtapragāḍhairālepayettāvadyāvat
                        surūḍha iti surūḍhaṃ cainaṃ punarvidhyet vidhānaṃ tu pūrvoktameva //  
 Su.1.16.7  tatra samyagviddhamāmatailena
                        pariṣecayettryahāttryahācca vartiṃ sthūlatarāṃ dadyāt pariṣekaṃ ca tameva //  
 Su.1.16.8  atha vyapagatadoṣopadrave karṇe
                        vardhanārthaṃ laghuvardhanakaṃ kuryāt //  
 Su.1.16.9ab  evaṃ vivardhitaḥ
                        karṇaśchidyate tu dvidhā nṛṇām /  
 Su.1.16.9cd  doṣato vā+abhighātādvā
                        sandhānaṃ tasya me śṛṇu //  
 Su.1.16.10  tatra samāsena
                        pañcadaśakarṇabandhākṛtayaḥ / tadyathā nemisandhānaka utpalabhedyako
                        vallūraka āsaṅgimo gaṇḍakarṇa āhāryo nirvedhimo vyāyojimaḥ
                        kapāṭasandhiko+ardhakapāṭasandhikaḥ saṃkṣipto hīnakarṇo vallīkarṇo
                        yaṣṭikarṇaḥ kākauṣṭhaka iti / teṣu pṛthulāyatasamobhayapālirnemisandhānakaḥ
                        vṛttāyatasamobhayapālirutpalabhedyakaḥ hrsvavṛttasamobhayapālirvallūrakaḥ
                        abhyantaradīrghaikapālirāsaṅgimaḥ bāhyadīrghaikapālirgaṇḍakarṇaḥ
                        apālirubhayato+apyāhāryaḥ pīṭhopamapālirubhayataḥ kṣīṇaputrikāśrito
                        nirvedhimaḥ sthūlāṇusamaviṣamapālirvyāyojimaḥ
                        abhyantaradīrghaikapāliritarālpapāliḥ kapāṭasandhikaḥ
                        bhāhyadīrghaikapāliritārālpapālirardhakapāṭasandhikaḥ / tatra daśaite
                        karṇabandhavikalpāḥ sādhyāḥ teṣāṃ svanāmabhirevākṛtayaḥ prāyeṇa vyākhyātāḥ /
                        saṃkṣiptādayaḥ pañcāsādhyāḥ / tatra śuṣkaśaṣkulirutsannapāliritarālpapāliḥ
                        saṃkṣiptaḥ anadhiṣṭhānapāliḥ paryantayoḥ kṣīṇamāṃso hīnakarṇaḥ
                        tanuviṣamālpapālirvallīkarṇaḥ
                        grathitamāṃsastabdhasirāsaṃtatasūkṣmapāliryaṣṭikarṇaḥ
                        nirmāṃsasaṃkṣiptāgrālpaśoṇitapāliḥ kākauṣṭhaka iti / baddheṣvapi tu
                        śophadāharāgapākapiḍakāsrāvayuktā na siddhimupayānti //  
 Su.1.16.11  bhavanti cātra /  
 Su.1.16.11ab  yasya pālidvayamapi
                        karṇasya na bhavediha /  
 Su.1.16.11cd  karṇapīṭhaṃ same madhye
                        tasya viddhvā vivardhayet //  
 Su.1.16.12ab  bāhyāyāmiha dīrghāyāṃ
                        sandhirābhyantaro bhavet /  
 Su.1.16.12cd  ābhyantarāyāṃ dīrghāyāṃ
                        bhāhyasandhirudāhṛtaḥ //  
 Su.1.16.13ab  ekaiva tu bhavet pāliḥ
                        sthūlā pṛthvī sthirā ca yā /  
 Su.1.16.13cd  tāṃ dvidhā pāṭayitvā tu
                        chittvā copari sandhayet //  
 Su.1.16.14ab  gaṇḍādutpāṭya māṃsena
                        sānubandhena jīvatā /  
 Su.1.16.14cd  karṇapālīmāpālestu
                        kuryānnirlikhya śāstravit //  
 Su.1.16.15  atonyatamaṃ bandhaṃ
                        cikīrṣuragropaharaṇīyoktopasaṃbhṛtasaṃbhāraṃ viśeṣataścātropaharet
                        surāmaṇḍaṃ kṣīramudakaṃ dhānyāmlaṃ kapālacūrṇaṃ ceti / tato+aṅganāṃ puruṣaṃ
                        vā grathitakeśāntaṃ laghu bhuktavantamāptaiḥ muparigṛhītaṃ ca kṛtvā
                        bandhamupadhārya chedyabhedyalekhyavyadhanairupapannairupapādya
                        karṇaśoṇitamavekṣya duṣṭamaduṣṭaṃ veti tatra vātaduṣṭe dhānyāmloṣṇodakābhyāṃ
                        pittaduṣṭe śītodakapayobhyāṃ śleṣmaduṣṭe surāmaṇḍoṣṇodakābhyāṃ prakṣālya
                        karṇau punaravalikhyānunnatamahīnamaviṣamaṃ ca karṇasandhiṃ sanniveśya
                        shtitaraktaṃ sandadhyāt / tato madhughṛtenābhyajya
                        picuplotayoranyatareṇāvaguṇṭhya sūtreṇānavagāḍhamanatiśithilaṃ ca baddhvā
                        kapālacūrṇenāvakīryācārikamupadiśeddvivraṇīyoktena ca vidhānenopacaret //  
 Su.1.16.16  bhvati cātra /  
 Su.1.16.16ab  vighaṭṭanaṃ divāsvapnaṃ
                        vyāyāmamatibhojanam /  
 Su.1.16.16cd  vyavāyamagnisaṃtāpaṃ
                        vākśramaṃ ca vivarjayet //  
 Su.1.16.16.1ab (?āmatailaparīṣekaṃ
                        trirātramavacārayet /  
 Su.1.16.16.1cd  tatastailena saṃsṛṣṭaṃ
                        tryahādapanayet picum //)  
 Su.1.16.17  na
                        cāśuddharaktamatipravṛttaraktaṃ kṣīṇaraktaṃ vā saṃdadhyāt / sa hi vātaduṣṭe
                        rakte rūḍho+api paripuṭanavān pittaduṣṭe dāhapākarāgavedanāvān śleṣmaduṣṭe
                        stabdhaḥ kaṇḍūmān atipravṛttarakte śyāvaśophavān kṣīṇo+alpamāṃso na
                        vṛddhimupaiti //  
 Su.1.16.18  āmatailena trirātraṃ
                        pariṣecayet trirātrācca picuṃ parivartayet / sa yadā surūḍho nirupadravaḥ
                        savarṇo bhavati tadainaṃ śanaiśśanairabhivardhayet / ato+anyathā
                        saṃrambhadāhapākarāgavedanāvān punaśchidyate vā //  
 Su.1.16.19 
                        athāsyāpraduṣṭasyābhivardhanārthamabhyaṅgaḥ / tadyathā
                        godhāpratudaviṣkirānūpaudakavasāmajjānau payaḥ sarpistailaṃ gaurasarṣapajaṃ
                        ca yathālābhaṃ
                        saṃbhṛtyārkālarkabalātibalānantāpāmārgāśvagandhāvidārigandhākṣīraśuklājalaśūkamadhuravargapayasyāprativāpaṃ
                        tailaṃ vā pācayitvā svanuguptaṃ nidadhyāt //  
 Su.1.16.20ab  sveditonmarditaṃ karṇaṃ
                        snehenaitena yojayet /  
 Su.1.16.20cd  ataḥnupadravaḥ
                        samyagbalavāṃśca vivardhate //  
 Su.1.16.21ab 
                        yavāśvagandhāyaṣṭyāhvaistilaiścodvartanaṃ hitam /  
 Su.1.16.21cd  śatāvaryaśvagandhābhyāṃ
                        payasyairaṇḍajīvanaiḥ //  
 Su.1.16.22ab  tailaṃ vipakvaṃ
                        sakṣīramabhyaṅgāt pālivardhanam /  
 Su.1.16.22cd  ye tu karṇā na vardhante
                        svedasnehopapāditāḥ //  
 Su.1.16.23ab  teṣāmapāṅgadeśe tu kuryāt
                        pracchānameva tu /  
 Su.1.16.23cd  bāhyacchedaṃ na kurvīta
                        vyāpadaḥ syustato dhruvāḥ //  
 Su.1.16.24ab  baddhamātraṃ tu yaḥ karṇaṃ
                        sahasaivābhivardhayet /  
 Su.1.16.24cd  āmakośī samādhmātaḥ
                        kṣiprameva vimucyate //  
 Su.1.16.25ab  jātaromā suvartmā ca
                        śliṣṭasandhiḥ samaḥ sthiraḥ /  
 Su.1.16.25cd  surūḍho+avedano yaśca taṃ
                        karṇaṃ vardhayecchanaiḥ //  
 Su.1.16.26ab  amitāḥ karṇabandhāstu
                        vijñeyāḥ kuśalairiha /  
 Su.1.16.26cd  yo yathā suviśiṣṭaḥ
                        syāttaṃ ttathā viniyojayet //  
 Su.1.16.26.1ab  (?karṇapālyāmayānnṇnāṃ
                        punarvakṣyāmi suśruta /  
 Su.1.16.26.1cd  karṇapalyāṃ prakupaitā
                        vātapittakaphāstrayaḥ //  
 Su.1.16.26.2ab  dvidhā vā+apyathā
                        saṃsṛṣṭāḥ kurvanti vividhā rujaḥ /  
 Su.1.16.26.2cd  visphoṭaḥ stabdhatā
                        śophaḥ pālyāṃ doṣe tu vātike //  
 Su.1.16.26.3ab  dāhavisphiṭajananaṃ
                        śophaḥ pākaśca paittike /  
 Su.1.16.26.3cd  kaṇḍūḥ saśvayathuḥ
                        stambho gurutvaṃ ca kaphātmake //  
 Su.1.16.26.4ab  yathādoṣaṃ ca
                        saṃśodhya kuryātteṣāṃ cikitsitam /  
 Su.1.16.26.4cd  svedābhyaṅgaparīṣekaiḥ
                        pralepāsṛgvimokṣaṇaiḥ //  
 Su.1.16.26.5ab  mṛdvīṃ kriyāṃ
                        bṛṃhaṇīyairyathāsvaṃ bhojanaistathā /  
 Su.1.16.26.5cd  ya evaṃ vetti doṣāṇāṃ
                        cikitsāṃ kartumarhati //  
 Su.1.16.26.6ab  ata ūrdhvaṃ
                        nāmaliṅgairvakṣye pālyāmupadravān /  
 Su.1.16.26.6cd  atpāṭakaścotpuṭakaḥ
                        śyāvaḥ kaṇḍūyuto bhṛśam //  
 Su.1.16.26.7ab  avamanthaḥ sakaṇḍūko
                        granthiko jambulastathā /  
 Su.1.16.26.7cd  srāvī ca dāhavāṃścaiva
                        śṛṇveṣāṃ kramaśaḥ kriyām //  
 Su.1.16.26.8ab  apāmārgaḥ sarjarasaḥ
                        pāṭalālakucatvacau /  
 Su.1.16.26.8cd  utpāṭake pralepaḥ
                        syāttailamebhiśca pācayet //  
 Su.1.16.26.9ab  śampākaśigrupūtīkān
                        godāmedo+atha tadvasām /  
 Su.1.16.26.9cd  vārāhaṃ gavyamaiṇeyaṃ
                        pittaṃ sarpiśca saṃsṛjet //  
 Su.1.16.26.10ab  lepamutpuṭake
                        dadyāttailamebhiśca sādhitam /  
 Su.1.16.26.10cd  gaurīṃ sugandhāṃ
                        saśyāmāmanantāṃ taṇḍulīyakam /  
 Su.1.16.26.11ab  śyāve pralepanaṃ
                        dadyāttailamebhiśca sādhitam /  
 Su.1.16.26.11cd  pāṭhāṃ rasāñjanaṃ
                        kṣaudraṃ tathā syāduṣṇakāñjikam //  
 Su.1.16.26.12ab  dadyāllepaṃ
                        sakaṇḍūke tailamebhiśca sādhitam /  
 Su.1.16.26.12cd  vraṇībhūtasya deyaṃ
                        syādidaṃ tailaṃ vijānatā //  
 Su.1.16.26.13ab 
                        madhukakṣīrakākolījīvakādyairvipācitam /  
 Su.1.16.26.13cd  godhāvarāhasarpāṇāṃ
                        vasāḥ syuḥ kṛtabṛṃhaṇe //  
 Su.1.16.26.14ab  pralepanamidaṃ
                        dadyādavasicyāvamanthake /  
 Su.1.16.26.14cd  prapauṇḍarīkaṃ
                        madhukaṃ samaṅgāṃ dhavameva ca //  
 Su.1.16.26.15ab  tailamebhiśca
                        saṃpakvaṃ śṛṇu kaṇḍūmataḥ kriyām /  
 Su.1.16.26.15cd  sahadevā viśvadevā
                        ajākṣīraṃ sasaindhavam /  
 Su.1.16.26.15ef  etairālepanaṃ
                        dadyāttailamebhiśca sādhitam //  
 Su.1.16.26.16ab  granthike guṭikāṃ
                        pūrvaṃ srāvayedavapāṭya tu /  
 Su.1.16.26.16cd  tataḥ
                        saindhavacūrṇaṃ tu ghṛṣṭvā lepaṃ pradāpayet //  
 Su.1.16.26.17ab  likhitvā tatsrutaṃ
                        ghṛṣṭvā cūrṇairlodhrasya jambule /  
 Su.1.16.26.17cd  kṣīreṇa
                        pratisāryainaṃ śuddhaṃ saṃropayettataḥ //  
 Su.1.16.26.18ab  madhuparṇī madhūkaṃ
                        ca ma madhukaṃ madhunā saha /  
 Su.1.16.26.18cd  lepaḥ srāviṇi
                        dātavyastailamebhiśca sādhitam //  
 Su.1.16.26.19ab  pañcavalkaiḥ
                        samadhukaiḥ piṣṭaistaiśca ghṛtānvitaiḥ /  
 Su.1.16.26.19cd  jīvakādyaiḥ
                        sasarpiṣkairdahyamānaṃ pralepayet //)  
 Su.1.16.27ab  viśleṣitāyāstvatha
                        nāsikāyā vakṣyāmi sandhānavidhiṃ yathāvat /  
 Su.1.16.27cd  nāsāpramāṇaṃ
                        pṛthivīruhāṇāṃ patraṃ gṛhītvā tvavalambi tasya //  
 Su.1.16.28ab  tena pramāṇena hi
                        gaṇḍapārśvādutkṛtya baddhaṃ tvatha nāsikāgram /  
 Su.1.16.28cd  vilikhya cāśu
                        pratisaṃdadhīta tat sādhubandhairbhiṣagapramattaḥ //  
 Su.1.16.29ab  susaṃhitaṃ samyagato
                        yathāvannāḍīdvayenābhisamīkṣya baddhvā /  
 Su.1.16.29cd  prānnamya
                        caināmavacūrṇayettu pataṅgayaṣṭīmadhukāñjanaiśca //  
 Su.1.16.30ab  saṃchādya samyak picunā
                        sitena tailana siñcedasakṛttilānām /  
 Su.1.16.30cd  ghṛtaṃ ca pāyyaḥ sa naraḥ
                        sujīrṇe snigdho virecyaḥ sa yathopadeśam //  
 Su.1.16.31ab  rūḍhaṃ ca
                        sandhānamupāgataṃ syāttadardhaśeṣaṃ tu punarnikṛntet /  
 Su.1.16.31cd  hīnāṃ punarvardhayituṃ
                        yateta samāṃ ca kuryādativṛddhamāṃsām //  
 Su.1.16.32ab  nāḍīyogaṃ vinauṣṭhasya
                        nāsāsandhānavadvidhim /  
 Su.1.16.32cd  ya evameva jānīyāt sa
                        rājñaḥ kartumarhati //  
 iti śrīsuśrutasaṃhitāyāṃ sūtrasthāne karṇavyadhabandhavidhirnāma
                        ṣoḍaśo+adhyāyaḥ //  
 
 
                    saptadaśo+adhyāyaḥ /
                     Su.1.17.1  athāta āmapakvaiṣaṇīyamadhyāyaṃ
                        vyākhyāsyāmaḥ //  
 Su.1.17.2  yathovāca bhagavān dhanvantariḥ
                        //  
 Su.1.17.3  śophasamutthānā
                        granthividradhyalajīprabhṛtayaḥ prāyeṇa vyādhayo+abhihitā anekākṛtayaḥ
                        tairvilakṣaṇaḥ pṛthurgrathitaḥ samo viṣamo vā tvaṅnāṃsasthāyī doṣasaṃghātaḥ
                        śarīraikadeśotthitaḥ śopha ityucyate //  
 Su.1.17.4  sa ṣaḍvidho
                        vātapittakaphaśoṇitasannipātāgantunimittaḥ / tasya
                        doṣarūpavyañjanairlakṣaṇāni vyākhyāsyāmaḥ / tatra vātaśopho+aruṇaḥ kṛṣṇo vā
                        paruṣo mṛduranavasthitāstodāyaścātra vedanāviśeṣā bhavanti pittaśophaḥ pīto
                        mṛduḥ sarakto vā śīghrānusāryoṣādayaścātra vedanāviśeṣā bhavanti
                        śleṣmaśophaḥ pāṇḍuḥ śuklo vā kaṭhinaḥ śitaḥ snigdho mandānusārī
                        kaṇḍvādayaścātra vedanāviśeṣā bhavanti sarvavarṇavedanaḥ sannipātajaḥ
                        pittavacchoṇitajo+atikṛṣṇaśca pittaraktalakṣaṇa āganturlohitāvabhāsaśca //  
 Su.1.17.5  sa yadā bāhyābhyantaraiḥ
                        kriyāviśeṣairna saṃbhāvitaḥ praśamayituṃ kriyāviparyayādbahutvādvā doṣāṇāṃ
                        tadā pākābhimukho bhavati / tasyāmsya pacyamānasya pakvasya ca
                        lakṣaṇamucyamānamupadhāraya / tatra mandoṣmatā tvaksavarṇatā śītaśophatā
                        sthairyaṃ mandavedanatā+alpaśophatā cāmalakṣaṇamuddiṣṭaṃ sūcibhiriva
                        nistudyate daśyata iva pipīlikābhistābhiśca saṃsarpyata iva chidyata iva
                        śastreṇa bhidyata iva śaktibhistāḍyata iva daṇḍena pīḍyata iva pāṇinā
                        ghaṭyata iva cāṅgulyā dahyate pacyata iva cāgnikṣārābhyāṃ oṣacoṣaparīdāhāśca
                        bhavanti vṛścikaviddha iva ca sthānāsanaśayaneṣu na śāntimupaiti
                        ādhmātabastirivātataśca śopho bhavati tvagvaivarṇyaṃ
                        śophābhivṛddhirjvaradāhapipāsā bhaktāruciśca pacyamānaliṅgaṃ vedanopaśāntiḥ
                        pāṇḍutā+alpaśophatā valīprādurbhāvastvakparipuṭanaṃ
                        nimnadarśanamaṅgulyā+avapīḍite pratyunnamanaṃ bastāvivodakasaṃcaraṇaṃ
                        pūyasya prapīḍayatyekamantamante vā+avapīḍite muhurmuhustodaḥ kaṇḍūrunnatatā
                        vyādherupadravaśāntirbhaktābhikāṅkṣā ca pakvaliṅgam //  
 Su.1.17.6  kaphajeṣu tu rogeṣu
                        gambhīragatitvādabhighātajeṣu vā keṣucidasamastaṃ pakvalakṣaṇaṃ dṛṣṭvā
                        pakvamapakvamiti manyamāno bhiṣaṅnohamupaiti / yatra hi tvaksavarṇatā
                        śītaśophatā sthaulyamalparujatā+aśmavacca ghanatā na tatra mohamupeyāditi //  
 Su.1.17.7  bhavanti cātra /  
 Su.1.17.7ab  āmaṃ vipacyamānaṃ ca samyak
                        pakvaṃ ca yo bhiṣak /  
 Su.1.17.7cd  jānīyāt sa bhavedvaidyaḥ
                        śeṣāstaskaravṛttayaḥ //  
 Su.1.17.8ab  vātādṛte nāsti rujā na pākaḥ
                        pittādṛte nāsti kaphācca pūyaḥ /  
 Su.1.17.8cd  tasmāt samastāḥ paripākakāle
                        pacanti śophāṃstraya eva doṣāḥ //  
 Su.1.17.9ab  kālāntareṇābhyuditaṃ tu
                        pittaṃ kṛtvā vaśe vātakaphau prasahya /  
 Su.1.17.9cd  pacatyataḥ śoṇitameva pāko
                        mato+apareṣāṃ viduṣāṃ dvitīyaḥ //  
 Su.1.17.10  tatra āmacchede
                        māṃsasirāsnāyvasthisandhivyāpādanamatimātraṃ
                        śoṇitātipravṛttirvedanāprādurbhāvo+avadaraṇamanekopadravadarśanaṃ
                        kṣatavidradhirvā bhavati / sa yadā bhayamohābhyāṃ pakvamapyapakvamiti
                        manyamānaściramupekṣate vyādhiṃ vaidyastadā gambhīrānugato dvāramalabhamānaḥ
                        pūyaḥ svamāśrayamavadā(ā.dī)ryotasaṅgaṃ mahāntamavakāśaṃ kṛtvā nāḍīṃ
                        janayitvā kṛcchrasādhyo bhavatyasādhyo veti //  
 Su.1.17.11  bhavanti cātra /  
 Su.1.17.11ab 
                        yaśchinattyāmamajñānādyaśca pakvamupekṣate /  
 Su.1.17.11cd  śvapacāviva mantavyau
                        tāvaniścitakāriṇau //  
 Su.1.17.12ab  prāk śastrakarmaṇaśceṣṭaṃ
                        bhojayedāturaṃ bhiṣak /  
 Su.1.17.12cd  madyapaṃ pāyayenmadyaṃ
                        tīkṣṇaṃ yo vedanāsahaḥ //  
 Su.1.17.13ab  na
                        mūrcchatyannasaṃyogānmattaḥ śastraṃ na budhyate /  
 Su.1.17.13cd  tasmādavaśyaṃ bhoktavyaṃ
                        rogeṣūkteṣu karmaṇi //  
 Su.1.17.14ab  prāṇo hyābhyantaro nṇṇāṃ
                        bāhyaprāṇaguṇānvitaḥ /  
 Su.1.17.14cd  dhārayatyavirodhena
                        śarīraṃ pāñcabhautikam //  
 Su.1.17.15ab  alpo mahān vā kriyayā vinā
                        yaḥ samucchritaḥ pākamupaiti śophaḥ /  
 Su.1.17.15cd  viśālamūlo viṣamo
                        vidagdhaḥ sa kṛcchritāṃ yātyavagāḍhadoṣaḥ //  
 Su.1.17.16ab  ālepavisrāvaṇaśodhanaistu
                        samyak prayukairyadi nopaśāmyet /  
 Su.1.17.16cd  pacyet śīghraṃ
                        samamalpamūlaḥ sa piṇḍitaścopari connataḥ syāt //  
 Su.1.17.17ab  kakṣaṃ samāsādya yathaiva
                        vahnirvāte(ā.yvī)ritaḥ saṃdahati prasahya /  
 Su.1.17.17cd  tathaiva
                        pūyo+apyaviniḥsṛto hi māṃsaṃ sirāḥ snāyu ca khādatīha //  
 Su.1.17.18ab  ādau vimlāpanaṃ
                        kuryāddvitīyamavasecanam /  
 Su.1.17.18cd  tṛtīyamupanāhaṃ tu
                        caturthīṃ pāṭanakriyām //  
 Su.1.17.19ab  pañcamaṃ śodhanaṃ kuryāt
                        ṣaṣṭhaṃ ropaṇamiṣyate /  
 Su.1.17.19cd  ete kramā vraṇasyoktāḥ
                        saptamaṃ vaikṛtāpaham //  
 iti suśrutasaṃhitāyāṃ sūtrasthāne āmapakvaiṣaṇīyo+anāma
                        saptadaśo+adhyāyaḥ //  
 
 
                    aṣṭādaśo+adhyāyaḥ /
                     Su.1.18.1  athāto
                        vraṇālepanabandhavidhimadhyāyaṃ vyākhyāsyāmaḥ //  
 Su.1.18.2  yathovāca bhagavān dhanvantariḥ
                        //  
 Su.1.18.3  ālipa ādya upakramaḥ eṣa
                        sarvaśophānāṃ sāmānyaḥ pradhānatamaśca taṃ ca pratirogaṃ vakṣyāmaḥ tato
                        bandhaḥ pradhānaṃ tena śuddhirvraṇaropaṇamasthisaṃdhisthairyaṃ ca //  
 Su.1.18.4  tatra pratilomamālimpennānulomam
                        / pratilome hi samyagauṣadhamavatiṣṭhate+anupraviśati romakūpān
                        svedavāhibhiśca sirāmukhairvīryaṃ prāpnoti //  
 Su.1.18.5  na ca śuṣyamāṇamupekṣeta anyatra
                        pīḍayitavyāt śuṣko hyapārthako rukkaraśca //  
 Su.1.18.6  sa trividhaḥ pralepaḥ pradeha
                        ālepaśca / teṣāmantaraṃ pralepaḥ śītastanuraviśoṣī viśoṣī ca pradehastūṣṇaḥ
                        śīto vā bahalo+abahuraviśoṣī ca madhaymo+atrālepaḥ / tatra
                        raktapittaprasādakṛdālepaḥ pradeho vātaśleṣmapraśamanaḥ saṃdhānaḥ śodhano
                        ropaṇaḥ śophavedanāpahaśca tasyopayogaḥ kṣatākṣateṣu yastu kṣateṣūpayujyate
                        sa bhūyaḥ kalka iti saṃjñāṃ labhate niruddālepanasaṃjñaḥ tenāsrāvasannirodho
                        mṛdutā pūtimāṃsāpakarṣaṇamanantardoṣatā vraṇaśuddhiśca bhavati //  
 Su.1.18.7ab  avidagdheṣu śopheṣu
                        hitamālepanaṃ bhavet /  
 Su.1.18.7cd  yathāsvaṃ doṣaśamanaṃ
                        dāhakaṇḍūrujāpaham //  
 Su.1.18.8ab  tvakprasādanamevāgryaṃ
                        māṃsaraktaprasādanam /  
 Su.1.18.8cd  dāhapraśamanaṃ śreṣṭhaṃ
                        todakaṇḍūvināśanam //  
 Su.1.18.9ab  marmadeśeṣu ye togā
                        guhyeṣvapi tathā nṛām /  
 Su.1.18.9cd  saṃśodhanāya teṣāṃ hi
                        kuryādālepanaṃ bhiṣak //  
 Su.1.18.10ab  (?ṣaḍbhāgaṃ paittike
                        snehaṃ catrubhāgaṃ tu vātike /  
 Su.1.18.10cd  aṣṭabhāgaṃ tu kaphaje
                        snehamātrāṃ pradāpayet //)  
 Su.1.18.11  tasya
                        pramāṇamārdramāhiṣacarmotsedhamupadiśanti //  
 Su.1.18.12  na cālepaṃ rātrau prayuñjīta
                        mā bhūcchaityapihitoṣmaṇastadanirgamādvikārapravṛtti(ā.ddhi)riti //  
 Su.1.18.13ab  pradehasādhye vyādhau tu
                        hitamālepanaṃ divā /  
 Su.1.18.13cd  pittaraktābhighātotthe
                        saviṣe ca viśeṣataḥ //  
 Su.1.18.14ab  na ca paryuṣitaṃ lepaṃ
                        kadācidavacārayet /  
 Su.1.18.14cd  uparyupari lepaṃ tu na
                        kadācit pradāpayet //  
 Su.1.18.15ab  ūṣmāṇaṃ vedanāṃ dāhaṃ
                        ghanatvājjanayet sa hi /  
 Su.1.18.15cd  na ca tenaiva lepena
                        pradehaṃ dāpayet punaḥ /  
 Su.1.18.15ef  śuṣkabhāvātsa nirvīryo
                        yukto+api syādapārthakaḥ //  
 Su.1.18.16  ata ūrdhvaṃ
                        vraṇabandhanadravyāṇyupadekṣyāmaḥ tadyathā
                        kṣaumakārpāsāvikadukūlakauśeyapatrorṇacīnapaṭṭacarmāntarvalkalālābūśakalalatāvidalarajjutūlaphalasantānikālauhānīti
                        teṣaṃ vyādhiṃ kālaṃ cāvekṣyopayogaḥ prakaraṇataścaiṣāmādeśaḥ //  
 Su.1.18.17  tatra
                        kośadāmasvastikānuvellitapra(ā.mu)tolīmaṇḍalasthagikāyamakakhaṭvācīnavibandhavitānagophaṇāḥ
                        pañcāṅgī ceti caturdaśa bandhaviśeṣāḥ / teṣāṃ nāmabhirevākṛtayaḥ prāyeṇa
                        vyākhyātāḥ //  
 Su.1.18.18  tatra
                        kośamaṅguṣṭhāṅguliparvasu vidadhyāt dāmasaṃbādhe+aṅge
                        sandhikūrcakabhrūstanāntaratalakarṇeṣu svastikaṃ anuvellitaṃ tu śākhāsu
                        grīvāmeḍhrayoḥ pratolīṃ vṛtte+aṅge maṇḍalaṃ aṅguṣṭhāṅgulimeḍhrāgreṣu
                        sthagikāṃ yamalavraṇayoryamakaṃ hanuśaṅkhagaṇḍeṣu khaṭvāṃ apāṅgayoścīnaṃ
                        pṛṣṭhodaroraḥsu vibandhaṃ mūrdhani vitānaṃ cibukanāsauṣṭhāṃsabastiṣu
                        gophaṇāṃ jatruṇa ūrdhvaṃ pañcāṅgīmiti yo vā yasmin śarīrapradeśe suniviṣṭo
                        bhavati taṃ tasmin vidadhyāt //  
 Su.1.18.19  yantraṇamūrdhvamadhistiryak ca
                        //  
 Su.1.18.20  tatra ghanāṃ kavalikāṃ dattvā
                        vāmahastaparikṣepamṛjumanāviddhamasaṃkucitaṃ mṛdu paṭṭaṃ niveśya badhnīyāt /
                        na ca vraṇasyopari kuryādgranthimābādhakaraṃ ca //  
 Su.1.18.21  na ca
                        vikeśikauṣadhe+atisnigdhe+atirūkṣe viṣame vā kurvīta yasmādatisnehāt kledo
                        raukṣyācchedo durnyāsāhraṇavartmāvagharṣaṇamiti //  
 Su.1.18.22  tatra
                        vraṇayatanaviśeṣādbandhaviśeṣastrividho bhavati gāḍhaḥ samaḥ śithila iti //  
 Su.1.18.23ab  pīḍayannarujo gāḍhaḥ
                        socchvāsaḥ śithilaḥ smṛtaḥ /  
 Su.1.18.23cd  naiva gāḍho na śithilaḥ
                        samo bandhaḥ prakīrtitaḥ //  
 Su.1.18.24  tatra
                        sphikkukṣikakṣāvaṅkṣaṇoruśiraḥsu gāḍhaḥ
                        śākhāvadanakarṇakaṇṭhameḍhramuṣkapṛṣṭhapārśvodaroraḥsu samaḥ akṣṇoḥ sandhiṣu
                        ca śithila ti //  
 Su.1.18.25  tatra paittikaṃ gāḍhasthāne
                        samaṃ badhnīyāt samasthāne śithilaṃ śithilasthāne naiva evaṃ śoṇitaduṣṭaṃ ca
                        ślaiṣmikaṃ śithilasthāne samaṃ samasthāne gāḍhaṃ gāḍhasthāne gāḍhataraṃ evaṃ
                        vātaduṣṭaṃ ca //  
 Su.1.18.26  tatra paittikaṃ śaradi grīṣme
                        dvirahno badhnīyāt raktopadrutamapyevaṃ ślaiṣmikaṃ hemantavasantayostryahāt
                        vātopadrutamapyevam / evamabhyūhya bandhaviparyayaṃ ca kuryāt //  
 Su.1.18.27  tatra samaśithilasthāneṣu
                        gāḍhaṃ baddhe vikeśikauṣadhanairarthakyaṃ śophavedanāprādurbhāvaśca
                        gāḍhasamasthāneṣu śithilaṃ baddhe vikeśikauṣadhapatanaṃ
                        paṭṭasaṃcārāhraṇavartmāvagharṣanamiti gāḍhaśithilasthāneṣu samaṃ baddhe ca
                        guṇābhāva iti //  
 Su.1.18.28  aviparītabandhe
                        vedanopaśāntirasṛkprasādo mārdavaṃ ca //  
 Su.1.18.29  abadhyamāno
                        daṃśamaśakatṛṇakāṣṭhopalapāṃśuśītavātātapaprabhṛtibhirviśeṣairabhihanyate
                        vraṇo vividhavedanopadrutaśca duṣṭatāmupaityālepanādīni cāsya
                        viśoṣamupayānti //  
 Su.1.18.30ab  cūrṇitaṃ mathitaṃ bhagnaṃ
                        viśliṣṭamatipātitam /  
 Su.1.18.30cd  asthisnāyusirācchinnamāśu
                        bandhena rohati //  
 Su.1.18.31ab  sukhamevaṃ vraṇī śete
                        sukhaṃ gacchati tiṣṭhati /  
 Su.1.18.31cd  sukhaṃ śayyāsanasthasya
                        kṣipraṃ saṃrohati vraṇaḥ //  
 Su.1.18.32  abandhyāḥ
                        pittaraktābhighātaviṣanimittā yadā ca śophadāhapākarāgatodavedanābhibhūtāḥ
                        kṣārāgnidagdhāḥ pākāt prakuthitapraśīrṇamāṃsāśca bhavanti //  
 Su.1.18.33ab  kuṣṭhināmagnidagdhānāṃ
                        piḍakā madhumehinām /  
 Su.1.18.33cd  karṇikāśconduruviṣe
                        viṣajuṣṭavraṇāśca ye //  
 Su.1.18.34ab  māṃsāpāke na badhyante
                        gudapāke ca dāruṇe /  
 Su.1.18.34cd  svabuddhyā cāpi
                        vibhajetkṛtyākṛtyāṃśca buddhimān //  
 Su.1.18.35ab  deśaṃ doṣaṃ ca vijñāya
                        vraṇaṃ ca vraṇakovidaḥ /  
 Su.1.18.35cd  ṛtūṃśca parisaṃkhyāya tato
                        bandhānniveśayet //  
 Su.1.18.36ab  ūrdhvaṃ tiryagadhastācca
                        yantraṇā trividhā smṛtā /  
 Su.1.18.36cd  yathā ca badhyate
                        bandhastathā vakṣyāmyaśeṣataḥ //  
 Su.1.18.37ab  ghanāṃ kavalikāṃ dattvā
                        mṛdu caivāpi paṭṭakam /  
 Su.1.18.37cd  vikeśikāmauṣadhaṃ ca
                        nātisnigdhaṃ samācaret //  
 Su.1.18.38ab  prakledayatyatisnigdhā
                        tathā rūkṣā kṣiṇoti ca /  
 Su.1.18.38cd  yuktasnehā ropayati
                        durnyastā vartma gharṣati //  
 Su.1.18.39ab  viṣamaṃ ca vraṇaṃ kuryāt
                        stambhayet srāvayettathā /  
 Su.1.18.39cd  yathāvraṇaṃ viditvā tu
                        yogaṃ vaidyaḥ prayojayet //  
 Su.1.18.40ab  pittaje raktaje vā+api
                        sakṛteva parikṣipet /  
 Su.1.18.40cd  asakṛt kaphaje vā+api
                        vātaje ca vicakṣaṇaḥ //  
 Su.1.18.41ab  talena pratipīḍyātha
                        srāvayedanulomataḥ /  
 Su.1.18.41cd  sarvāṃśca bandhān
                        gūḍhāntān sandhīṃśca viniveśayet //  
 Su.1.18.42ab  oṣṭhasyāpyeṣa sandhāne
                        yathoddiṣṭo vidhiḥ smṛtaḥ /  
 Su.1.18.42cd  buddhyotprekṣyābhiyuktena
                        tathā cāsthiṣu jānatā //  
 Su.1.18.43ab  uttiṣṭhato niṣaṇṇasya
                        śayanaṃ vā+adhigacchataḥ /  
 Su.1.18.43cd  gacchato
                        vividhairyānairnāsya duṣyati sa vraṇaḥ //  
 Su.1.18.44ab  ye ca syurmāṃsasaṃsthā vai
                        tvaggatāśca tathā vraṇāḥ /  
 Su.1.18.44cd  sandhyasthikoṣṭhaprāptāśca
                        sirāsnāyugatāstathā //  
 Su.1.18.45ab  tathā+avagāḍhagambhīrāḥ
                        sarvato viṣamasthitāḥ /  
 Su.1.18.45cd  naite sādhayituṃ śakyā ṛte
                        bandhādbhavanti hi //  
 iti suśrutasaṃhitāyāṃ sūtrasthāne
                        vraṇālepanabandhavidhirnāmāṣṭādaśo+adhyāyaḥ //  
 
 
                    ekonaviṃśo+adhyāyaḥ /
                     Su.1.19.1  athāto vraṇitopāsanīyamadhyāyaṃ
                        vyākhyāsyāmaḥ //  
 Su.1.19.2  yathovāca bhagavān dhanvantriḥ
                        //  
 Su.1.19.3  vraṇitasya
                        prathamamevāgāramanvicchet taccāgāraṃ praśastavāstvādikaṃ karyam //  
 Su.1.19.4ab  praśastavāstuni gṛhe
                        śucāvātapavarjite /  
 Su.1.19.4cd  nivāte na ca rogāḥ syuḥ
                        śārīrāgantumānasāḥ //  
 Su.1.19.5  tasmin śayanamasaṃbādhaṃ
                        svāstīrṇaṃ manojñaṃ prākśiraskaṃ saśastraṃ kurvīt //  
 Su.1.19.6ab  sukhaceṣṭāpracāraḥ syāt
                        svāstīrṇe śayane vraṇī /  
 Su.1.19.6cd  prācyāṃ diśi sthitā
                        devāstatpūjārthaṃ ca tacchiraḥ //  
 Su.1.19.7  tasmin suhṛdbhiranukūlaiḥ
                        priyaṃvadairupāsyamāno yatheṣṭamāsīt //  
 Su.1.19.8ab  suhṛdo vikṣipantyāśu
                        kathābhirvraṇavedanāḥ /  
 Su.1.19.8cd  āśvāsayanto
                        bahuśastvanukūlāḥ priyaṃvadāḥ //  
 Su.1.19.9  na ca divānidrāvaśagaḥ syāt //  
 Su.1.19.10ab  divāsvapnāddraṇe
                        kaṇḍūrgātrāṇāṃ gauravaṃ tathā /  
 Su.1.19.10cd  śvayathurvedanā rāgaḥ
                        srāvaścaiva bhṛśaṃ bhavet ////  
 Su.1.19.11 
                        utthānasaṃveśanaparivartanacaṅkramaṇoccairbhāṣaṇādyāsvātmaceṣṭāsvapramatto
                        vraṇaṃ saṃrakṣet //  
 Su.1.19.12ab  sthānāsanaṃ caṅkramaṇaṃ
                        divāsvapnaṃ tathaiva ca /  
 Su.1.19.12cd  vraṇito na niṣeveta
                        śaktimānapi mānavaḥ //  
 Su.1.19.13ab  utthānādyāsanaṃ sthānaṃ
                        śayyā cātiniṣevitā /  
 Su.1.19.13cd  prāpnuyānmārutādaṅge
                        rujastasmādvivarjayet //  
 Su.1.19.14  gamyānāṃ ca strīṇāṃ
                        saṃdarśanasaṃbhāṣaṇasaṃsparśanāni dūrataḥ pariharet //  
 Su.1.19.15ab  strīdarśanādibhiḥ śukraṃ
                        kadāciccalitaṃ sravet /  
 Su.1.19.15cd  grāmyadharmakṛtāndoṣān
                        so+asaṃsarge+apyavāpnuyāt //  
 Su.1.19.16 
                        navadhānyamāṣatilakalāyakulatthaniṣpāvaharitakaśākāmlalavaṇakaṭukaguḍapiṣṭavikṛtivallūraśuṣkaśākājāvikānūpaudakamāṃsavasāśītodakakṛśarāpāyasadadhidugdhatakraprabhṛtīn
                        pariharet //  
 Su.1.19.17ab  takrānto
                        navadhānyādiryo+ayaṃ varga udāhṛtaḥ /  
 Su.1.19.17cd  doṣasaṃjanano hyeṣa
                        vijñeyaḥ pūyavardhanaḥ //  
 Su.1.19.18  madyapaśca
                        maireyāriṣṭāsavaśīdhusurāvikārān pariharet //  
 Su.1.19.19ab  madyamamlaṃ tathā rūkṣaṃ
                        tīkṣṇamuṣṇaṃ ca vīryataḥ /  
 Su.1.19.19cd  āśukāri ca tat pītaṃ
                        kṣipraṃ vyāpādayeddraṇam //  
 Su.1.19.20 
                        vātātaparajodhūmāvaśyāyātisevanātibhojanāniṣṭabhojanāśravaṇadarśanerṣyāmarṣabhayakrodhaśokadhyānarātrijāgaraṇaviṣamāśanaśayanopavāsavāgvyāyāmasthānacaṅkramaṇaśītavātaviruddhādhyaśanājīrṇamakṣikādyā
                        bādhāḥ pariharet //  
 Su.1.19.21ab  vraṇinaḥ saṃprataptasya
                        kāraṇairevamādibhiḥ /  
 Su.1.19.21cd  kṣīṇaśoṇitamāṃsasya
                        bhuktaṃ samyaṅga jīryati //  
 Su.1.19.22ab  ajīrṇāt pavanādīnāṃ
                        vibhramo balavān bhavet /  
 Su.1.19.22cd  tataḥ
                        śopharujāsrāvadāhapākānavāpnuyāt //  
 Su.1.19.23  sadā nīcanakharomṇā śucinā
                        śuklavāsasā śāntimaṅgaladevatābrāhmaṇagurupareṇa bhavitavyamiti / tat kasya
                        hetoḥ hiṃsāvihārāṇi hi mahāvīryāṇi rakṣāṃsi paśupatikuberakumārānucarāṇi
                        māṃsaśoṇitapriyatvāt kṣatajanimittaṃ vraṇinamupasarpanti satkārārthaṃ
                        jighāṃsūni vā kadācit //  
 Su.1.19.24  bhavati cātra /  
 Su.1.19.24ab  teṣāṃ satkārakāmānāṃ
                        prayatetāntarātmanā /  
 Su.1.19.24cd  dhūpabalyupahārāṃśca
                        bhakṣyāṃścaivopahārayet //  
 Su.1.19.25  te tu saṃtarpitā ātmavantamk
                        na hiṃsyuḥ / tasmāt satatamatandrito janaparivṛto nityaṃ
                        dīpodakaśastrasragdāmapuṣpalājādyalaṅkṛte veśmani sāṃpanmaṅgalamano+anukūlāḥ
                        kathāḥ śṛṇvannāsīta //  
 Su.1.19.26ab  saṃpadādyanukūlābhiḥ
                        kathābhiḥ prītamānasaḥ /  
 Su.1.19.26cd  āśāvān vyādhimokṣāya
                        kṣipraṃ sukhamavāpnuyāt //  
 Su.1.19.27 
                        ṛgyajuḥsāmātharvavedābhihitairaparaiścāśīrvidhānairupādhyāyā bhiṣajaśca
                        sandhyayo rakṣāṃ kuryuḥ //  
 Su.1.19.28ab  sarṣapāriṣṭapatrābhyāṃ
                        sarpiṣā lavaṇena ca /  
 Su.1.19.28cd  dvirahnaḥ kārayeddhūpaṃ
                        daśarātramatandritaḥ //  
 Su.1.19.29  chatrāmaticchatrāṃ
                        lāṅgū(ā.ṅga)līṃ jaṭilāṃ brahmacāriṇīṃ lakṣmīṃ guhāmatiguhāṃ vacāmativiṣāṃ
                        śatavīryāṃ sahasravīryāṃ siddhārthakāṃśca śirasā dhārayet //  
 Su.1.19.30ab  vyajyeta
                        bālavyajanairvraṇaṃ na ca vighaṭṭayet /  
 Su.1.19.30cd  na tudenna ca
                        kaṇḍūyecchayānaḥ paripālayet //  
 Su.1.19.31ab  anena vidhinā
                        yuktamādāveva niśācarāḥ /  
 Su.1.19.31cd  vanaṃ keśāriṇā+ākrāntaṃ
                        varjayanti mṛgā iva //  
 Su.1.19.32ab  jīrṇaśālyodanaṃ
                        snigdhamalpamuṣṇaṃ dravottaram /  
 Su.1.19.32cd  bhuñjāno jāṅgalairmāṃsaiḥ
                        śīghraṃ vraṇamapohati //  
 Su.1.19.33ab 
                        taṇḍulīyakajīvantīsuniṣaṇṇakavāstukaiḥ /  
 Su.1.19.33cd  bālamūlakavātārkapaṭolaiḥ
                        kāravellakaiḥ //  
 Su.1.19.34ab  sadāḍimaiḥ
                        sāmalakairghṛtabhṛṣṭaiḥ sasaindhavaiḥ /  
 Su.1.19.34cd  anyairevaṃguṇairvā+api
                        mudgādīnāṃ rasena vā //  
 Su.1.19.35ab  śaktūn vilepīṃ kulmāṣaṃ
                        jalaṃ cāpi śṛtaṃ pibet /  
 Su.1.19.35cd  divā na nidrāvaśago
                        nivātagṛhagocaraḥ // ^ 
 Su.1.19.35ef  vraṇī vaidyavaśe tiṣṭhan
                        śīghraṃ vraṇamapohati /  
 Su.1.19.36ab  vraṇe śvayathurāyāsāt sa
                        ca rāgaśca jāgarāt /  
 Su.1.19.36cd  tau ca ruk ca
                        divāsvāpāttāśca mṛtyuśca maithunāt //  
 Su.1.19.37ab  evaṃvṛttasamācāro vraṇī
                        saṃpadyate sukhī /  
 Su.1.19.37cd  āyuśca dīrghamāpnoti
                        dhanvantarivaco yathā //  
 iti śrīsuśrutasaṃhitāyāṃ sūtrasthāne vraṇitopāsanīyo
                        namaikonaviṃśo+adhyāyaḥ //  
 
 
                     viṃśatitamo+adhyāyaḥ /
                     Su.1.20.1  athāto hitāhitīyamadhyāyaṃ
                        vyākhyāsyāmaḥ //  
 Su.1.20.2  yathovāca bhagavān dhanvantariḥ
                        //  
 Su.1.20.3  yadvāyoḥ pathyaṃ tat
                        pittasyāpathyamityanena hetunā na kiṃciddravyamekāntena hitamahitaṃ
                        vā+astīti kecidācāryā bruvate / tattu na samyak / iha khalu yasmāddravyāṇi
                        svabhāvataḥ saṃyogataścaikāntahitānyekāntāhitāni hitāhitāni ca bhavanti //  
 Su.1.20.4  tatra ekāntahitāni jātisātmyāt
                        salilaghṛtadugdhaudanaprabhṛtīni ekāntāhitāni tu dahanapacanamāraṇādiṣu
                        pravṛttānyagnikṣāraviṣādīni saṃyogādaparāṇi viṣatulyāni bhavanti hitāhitāni
                        tu yadvāyoḥ pathyaṃ tatpittasyāpathyamiti //  
 Su.1.20.5  ataḥ sarvaprāṇināmayamāhārārthaṃ
                        varga upadiśyate tadyathā
                        raktaśaliṣaṣṭikakaṅgukamukundakapāṇḍukapītakapramodakakālakāsanapuṣpakakardamakaśakunāhṛtasugandhakakalamanīvārakodravoddālakaśyāmākagodhūmaveṇuyavādaya
                        eṇahariṇakuraṅgamṛgamātṛkāśvadaṃṣṭrākarālakrakarakapotalāvatittirikapiñjalavartīravartikādīnāṃ
                        māṃsāni mudgavanamudgamakuṣṭhakalāyamasūramaṅgalyacaṇakahareṇvāḍhakīsatīnāḥ
                        cillivāstukasuniṣaṇṇakajīvantītaṇḍulīyakamaṇḍūkaparṇyaḥ gavyaṃ ghṛtaṃ
                        saindhavadāḍimāmalakamityeṣa vargaḥ sarvaprāṇināṃ sāmānyataḥ pathyatamaḥ //  
 Su.1.20.6  tathā
                        brahmacaryanivātaśayanoṣṇodakasnānaniśāsvapnavyāyāmāścaikāntataḥ pathyatamāḥ
                        //  
 Su.1.20.7  ekāntahitānyekāntāhitāni ca
                        prāgupadiṣṭāni hitāhitāni tu yadvāyoḥ pathyaṃ tatpittasyāpathyamiti //  
 Su.1.20.8  saṃyogatastvaparāṇi viṣatulyāni
                        bhavanti / tadyathā
                        vallīphalakavakakarīrāmlaphalalavaṇakulatthapiṇyākadadhitailavirohipiṣṭaśuṣkaśākājāvikamāṃsamadyajāmbavacilicimamatsyagodhāvarāhāṃśca
                        naikadhyamaśnīyāt payasā //  
 Su.1.20.9ab  rogaṃ sātmyaṃ ca deśaṃ ca
                        kālaṃ dehaṃ ca buddhimān /  
 Su.1.20.9cd  avekṣyāgnyādikān bhāvān
                        rogavṛtteḥ prayojayet //  
 Su.1.20.10ab 
                        avasthāntarabāhulyādrogādīnāṃ vyavasthitam /  
 Su.1.20.10cd  dravyaṃ necchanti bhiṣaja
                        icchanti svastharakṣaṇe //  
 Su.1.20.11ab  dvayoranyatarādāne vadanti
                        viṣadugdhayoḥ /  
 Su.1.20.11cd  dugdhasyaikāntahitatāṃ
                        viṣamekāntato+ahitam //  
 Su.1.20.12ab  evaṃ yuktaraseṣveṣu
                        dravyeṣu salilādiṣu /  
 Su.1.20.12cd  ekāntahitatāṃ viddhi vatsa
                        suśrta nānyathā //  
 Su.1.20.13  ato+anyānyapi saṃyogādahitāni
                        vakṣyāmaḥ na vavirūḍhadhānyairvasāmadhupayoguḍamāṣairvā
                        grāmyānūpaudakapiśitādīni nābhyavaharet na payomadhubhyāṃ rohiṇīśākaṃ
                        jātukaśākaṃ vā+aśnīyāt balākāṃ vāruṇīkulmāṣābhyāṃ kākamācīṃ
                        pippalīmaricābhyāṃ nāḍībhaṅgaśākakukkuṭadadhīni ca naikadhyaṃ madhu
                        coṣṇodakānupānaṃ pittena cāmamāṃsāni surākṛśarāpāyasāṃśca naikadhyaṃ
                        sauvīrakeṇa saha tilaśaṣkulīṃ matsyaiḥ sahekṣuvikārān guḍena kākamācīṃ
                        madhunā mūlakaṃ guḍena vārāhaṃ madhunā ca saha viruddhaṃ kṣīreṇa
                        mūlakamāmrajāmbavaśvāvicchūkaragodhāśca sarvāṃśca matsyān payasā viśeṣeṇa
                        cilicimaṃ kadalīphalaṃ tālaphalena payasā dadhnā takreṇa vā lakucaphalaṃ
                        payasā dadhnā māṣasūpena vā prāk payasaḥ payaso+ante vā //  
 Su.1.20.14  ataḥ karmaviruddhān vakṣyāmaḥ
                        kapotān sarṣapatailabhṛṣṭānnādyāt
                        kapiñjalamayūralāvatittirigodhāścairaṇḍadārvyagnisiddhā eraṇḍatailasiddhā vā
                        nādyāt kāṃsyabhājane daśarātraparyuṣitaṃ sarpiḥ madhu coṣṇairuṣṇe vā
                        matsyaparipacane śrṇgaveraparipacane vā siddhāṃ kākamācīṃ
                        tilakalkasiddhamupodikāśākaṃ nārikelena varāhavasā paribhṛṣṭāṃ balākāṃ
                        bhāsamaṅgāraśūlyaṃ nāśnīyāditi //  
 Su.1.20.15  ato mānaviruddhān vakṣyāmaḥ
                        madhvambunī madhusarpiṣī mānatastulye nāśnīyāt snehau madhusnehau jalasnehau
                        vā viśeṣādāntarīkṣodakānupānau //  
 Su.1.20.16  ata ūrdhvaṃ rasadvandvāni
                        rasato vīryato vipākataśca viruddhāni vakṣyāmaḥ tatra madhurāmlau
                        rasavīryaviruddhau madhuralavaṇau ca madhurakaṭukau ca sarvataḥ
                        madhuratiktau rasavipākābhyāṃ madhurakaṣāyau ca amlalavaṇau rasataḥ
                        amlakaṭukau rasavipākābhyāṃ amlatiktāvamlakaṣāyau ca sarvataḥ lavaṇakaṭukau
                        rasavipākābhyāṃ lavaṇatiktau lavaṇakaṣāyau ca sarvataḥ kaṭutiktau
                        rasavīryābhyāṃ kaṭukaṣāyau ca tiktakaṣāyau rasataḥ //  
 Su.1.20.17  taratamayogayuktāṃśca
                        bhāvānatirūkṣānatisnigdhānatyuṣṇānatiśītānityevamādīn vivarjayet //  
 Su.1.20.18  bhavanti cātra /  
 Su.1.20.18ab  viruddhānyevamādīni
                        vīryato yāni kāni ca /  
 Su.1.20.18cd  tānyekāntāhitānyeva śeṣaṃ
                        vidyāddhitāhitam //  
 Su.1.20.19ab  vyādhimindriyadaurbalyaṃ
                        maraṇaṃ cādhigacchati /  
 Su.1.20.19cd  viruddharasavīryāṇi
                        bhuñjāno+anātmavānnaraḥ //  
 Su.1.20.20ab  yatkiṃciddoṣamutkleśya
                        bhuktaṃ kāyānna nirharet /  
 Su.1.20.20cd  rasādiṣvayathārthaṃ vā
                        tadvikārāya kalpate //  
 Su.1.20.21ab  viruddhāśanajān rogān
                        pratihanti virecanam /  
 Su.1.20.21cd  vamanaṃ śamanaṃ vā+api
                        pūrvaṃ vā hitasevanam //  
 Su.1.20.22ab  sātymyato+alpatayā vā+api
                        dīptāgnestaruṇasya ca /  
 Su.1.20.22cd  snigdhavyāyāmabalināṃ
                        viruddhaṃ vitathaṃ bhavet //  
 Su.1.20.23  atha vātaguṇān vakṣyāmaḥ  
 Su.1.20.23ab  pūrvaḥ samadhuraḥ snigdho
                        lavaṇaścaiva mārutaḥ /  
 Su.1.20.23cd  gururvidāhajanano
                        raktapittābhivardhanaḥ //  
 Su.1.20.24ab  kṣatānāṃ viṣajuṣṭānāṃ
                        vraṇinaḥ śleṣmalāśca /  
 Su.1.20.24cd  teṣāmeva viśeṣeṇa sadā
                        rogavivardhanaḥ //  
 Su.1.20.25ab  vātalānāṃ praśastaśca
                        śrāntānāṃ kaphaśoṣiṇām /  
 Su.1.20.25cd  teṣāmeva viśeṣeṇa
                        vraṇakledavivardhanaḥ //  
 Su.1.20.26ab  madhuraścāvidāhī ca
                        kaṣāyānuraso laghuḥ /  
 Su.1.20.26cd  dakṣiṇo mārutaḥ
                        śreṣṭhaścakṣuṣyo balavardhanaḥ //  
 Su.1.20.27ab  raktapittapraśamano na ca
                        vātaprakopaṇaḥ /  
 Su.1.20.27cd  viśado rūkṣaparuṣaḥ kharaḥ
                        snehabalāpahaḥ //  
 Su.1.20.28ab  paścimo mārutastīkṣṇaḥ
                        kaphamedoviśoṣaṇaḥ /  
 Su.1.20.28cd  sadyaḥ prāṇakṣayakaraḥ
                        śoṣaṇastu śarīriṇām //  
 Su.1.20.29ab  uttaro mārutaḥ snigdho
                        mṛdurmadhura eva ca /  
 Su.1.20.29cd  kaṣāyānurasaḥ śīto doṣāṇāṃ
                        cāprakopaṇaḥ //  
 Su.1.20.30ab  tasmācca prakṛtisthānāṃ
                        kledano balavardhanaḥ /  
 Su.1.20.30cd  kṣīṇakṣayaviṣārtānāṃ
                        viśeṣeṇa tu pūjitaḥ //  
 iti suśrutasaṃhitāyāṃ sūtrasthāne hitāhitīyo nāma viṃśo+adhyāyaḥ //
                     
 
 
                     ekaviṃśatitamo+adhyāyaḥ /
                     Su.1.21.1  athāto vraṇapraśnamadhyāyaṃ
                        vyākhyāsyāmaḥ //  
 Su.1.21.2  yathovāca bhagavān dhanvantariḥ
                        //  
 Su.1.21.3  vātapittaśleṣmāṇa eva
                        dehasaṃbhavahetavaḥ / tairevāvyāpannairadhomadhyordhvasanniviṣṭaiḥ
                        śarīramidaṃ dhāryate+agāramiva sthūṇābhistisṛbhirataśca tristhūṇamāhureke /
                        ta eva ca vyāpannāḥ pralayahetavaḥ / tadebhireva śoṇitacaturthaiḥ
                        saṃbhavasthitipralayeṣvapyavirahitaṃ śarīraṃ bhavati //  
 Su.1.21.4  bhavati cātra /  
 Su.1.21.4ab  narte dehaḥ kaphādasti na
                        pittānna ca mārutāt /  
 Su.1.21.4cd  śoṇitādapi vā nityaṃ deha
                        etaistu dhāryate //  
 Su.1.21.5  tatra vā gatigandhanayoriti
                        dhātuḥ tapa santāpe śliṣa āliṅgane eteṣāṃ kṛdvihitaiḥ pratyayairvātaḥ pittaṃ
                        śleṣmeti ca rūpāṇi bhavanti //  
 Su.1.21.6  doṣasthānānyata ūrdhvaṃ
                        vakṣyāmaḥ tatra samāsena vātaḥ śroṇigudasaṃśrayaḥ taduparyadho nābheḥ
                        pakvāśayaḥ pakvāmāśayamadhyaṃ pittasya āmāśayaḥ śleṣmaṇaḥ //  
 Su.1.21.7  ataḥ paraṃ pañcadhā vibhajyante
                        / tatra vātasya vātavyādhau vakṣyāmaḥ pittasya yakṛtplīhānau hṛdayaṃ
                        dṛṣtistvak pūrvoktaṃ ca śleṣmaṇastūraḥśiraḥkaṇṭhasandhaya iti pūrvoktaṃ ca
                        etāni khalu doṣāṇāṃ sthānānyavyāpannānām //  
 Su.1.21.8ab  visargādānavikṣepaiḥ
                        somasūryānilā yathā /  
 Su.1.21.8cd  dhārayanti jagaddehaṃ
                        kaphapittānilāstathā //  
 Su.1.21.9  tatra jijñāsyaṃ kiṃ
                        pittavyatirekādanyo+agniḥ āhosvit pittamevāgniriti / atrocyate na khalu
                        pittavyatirekādanyo+agnirupalabhyate āgneyatvāt pitte
                        dahanapacanādiṣvabhipravartamāneṣvagnivadupacāraḥ kriyate+antaragniriti
                        kṣiṇe hyagniguṇe tatsamānadravyopayogādativṛddhe śītakriyopayogādāgamācca
                        paśyāmo na khalu pittavyatirekādanyo+agniriti //  
 Su.1.21.10  taccādṛṣṭahetukena viśeṣeṇa
                        pakvāmāśayamadhyasthaṃ pittaṃ caturvidhamannapānaṃ pacati vivecayati ca
                        doṣarasamūtrapurīṣāṇi tatrasthameva cātmaśaktyā śeṣāṇāṃ pittasthānānāṃ
                        śarīrasya cāgnikarmaṇā+anugrahaṃ karoti tasmin pitte pācako+agniriti saṃjñā
                        yattu yakṛtplīhnoḥ pittaṃ tasmin rañjako+agniriti saṃjñā sa rasasya
                        rāgakṛduktaḥ yat pittaṃ hṛdayasaṃsthaṃ tasmin sādhako+agniriti saṃjñā
                        so+abhiprārthitamanorathasādhanakṛduktaḥ yaddṛṣṭyāṃ pittaṃ
                        tasminnālocako+agniriti saṃjñā sa rūpagrahaṇādhikṛtaḥ yattu tvaci pittaṃ
                        tasmin bhrājako+agniriti saṃjñā so+abhyaṅgapariṣekāvagāhāvalepanādīnāṃ
                        kriyādravyāṇāṃ paktā chāyānāṃ ca prakāśakaḥ //  
 Su.1.21.11ab  pittaṃ tīkṣṇaṃ dravam pūti
                        nīlaṃ pītaṃ tathaiva ca /  
 Su.1.21.11cd  uṣṇaṃ kaṭurasaṃ caiva
                        vidagdhaṃ cāmlameva ca //  
 Su.1.21.12  ata ūrdhvaṃ
                        śleṣmasthānānyanuvyākhyāsyāmaḥ / tatra āmāśayaḥ
                        pittāśayasyopariṣṭhāttatpratyanīkatvādūrdhvagatitvāttejasaścandra iva
                        ādityasya sa caturvidhasyāhārasyādhāraḥ sa ca tatraudakairguṇairāhāraḥ
                        praklinno bhinnasaṃghātaḥ sukhajaraśca bhavati //  
 Su.1.21.13ab  mādhuryāt picchilatvācca
                        prakleditvāttathaiva ca /  
 Su.1.21.13cd  āmāśaye saṃbhavati śleṣmā
                        madhuraśītalaḥ //  
 Su.1.21.14  sa tatrastha eva svaśaktyā
                        śeṣāṇāṃ śleṣmasthānānāṃ śarīrasya codakakarmaṇā+anugrahaṃ karoti
                        uraḥsthastrikasandhāraṇamātmavīryeṇānnarasasahitena hṛdayāvalambanaṃ karoti
                        jihvāmūlakaṇṭhastho jihvendriyasya saumyatvāt samyagrasajñāne vartate
                        śiḥrasthaḥ snehasaṃtarpaṇādhikṛtatvādindriyāṇāmātmavīryeṇānugrahaṃ karoti
                        sandhisthastu śleṣmā sarvasandhisaṃśleṣāt sarvasandhyagranuhaṃ karoti //  
 Su.1.21.15ab  śleṣmā śveto guruḥ
                        snigdhaḥ picchilaḥ śīta eva ca /  
 Su.1.21.15cd  madhurastvavigdhaḥ
                        syādvidagdho lavaṇaḥ srṃtaḥ //  
 Su.1.21.16  śoṇitasya sthānaṃ
                        yakṛtplīhānau tacca prāgabhihitaṃ tatrasthameva śeṣāṇāṃ
                        śoṇitasthānānāmanugrahaṃ karoti //  
 Su.1.21.17ab  anuṣṇaśītaṃ madhuraṃ
                        snigdhaṃ raktaṃ ca varṇataḥ /  
 Su.1.21.17cd  śoṇitaṃ guru visraṃ
                        syādvidāhaścāsya pittavat //  
 Su.1.21.18  etāni khalu doṣasthānāni eṣu
                        saṃcīyante doṣāḥ / prāk saṃcayaheturuktaḥ / tatra saṃcitānāṃ khalu doṣāṇāṃ
                        stabdhapūrṇakoṣṭhatā pītāvabhāsatā mandoṣmatā cāṅgānāṃ gauravamālasyaṃ
                        cayakāraṇavidveṣaśceti liṅgāni bhavanti / tatra prathamaḥ kriyākālaḥ //  
 Su.1.21.19  ata ūrdhvaṃ prakopaṇāni
                        vakṣyāmaḥ / tatra
                        balavadvigrahātivyāyāmavyavāyādhyayanaprapatanapradhāvanaprapīḍanābhighātalaṅghanaplavanataraṇarātrijāgaraṇabhāraharaṇagajaturagarathapadāticaryākaṭukaṣāyatiktarūkṣalaghuśītavīryaśuṣkaśākavallūravarakoddālakakoradūṣaśyāmākanīvāramudgamasūrāḍhakīhareṇukalāyaniṣpāvānaśanaviṣamāśanādhyaśanavātamūtrapurīṣaśukracchardikṣavathūdgārabāṣpavegavighātādibhirviśeṣairvāyuḥ
                        prakopamāpadyate //  
 Su.1.21.20ab  sa śītābhrapravāteṣu
                        gharmānte ca viśeṣataḥ /  
 Su.1.21.20cd  pratyūṣasyaparāhṇe tu
                        jīrṇe+anne ca prakupyati //  
 Su.1.21.21 
                        krodhaśokabhayāyāsopavāsavidagdhamaithunopagamanakaṭvamlalavaṇatīkṣṇoṣṇalaghuvidāhitilatailapiṇyākakulatthasarṣapātasīharitakaśākagodhāmatsyājāvikamāṃsadadhitakrakūrcikāmastusauvīrakasurāvikārāmlaphalakaṭvaraprabhṛtibhiḥ
                        pittaṃ prakopamāpadyate //  
 Su.1.21.22ab  taduṣṇairuṣṇakāle ca
                        meghānte ca viṣeśataḥ /  
 Su.1.21.22cd  madhyāhne cārdharātre ca
                        jīryatyanne ca kupyati //  
 Su.1.21.23 
                        divāsvapnāvyāyāmālasyamadhurāmlalavaṇaśītasnigdhagurupicchilābhiṣyandihāyanakayavakanaiṣadhetkaṭamāṣamahāmāṣagodhūma-tila-piṣṭa-vikṛtidadhidugdhakṛśarāpāyasekṣu-vikārānūpaudakamāṃsavasābisamṛṇālakaserukaśṛṅgāṭakamadhura-vallī-phalasamaśanādhyaśanaprabhṛtibhiḥ
                        śleṣmā prakopamāpadyate //  
 Su.1.21.24ab  sa śītaiḥ śītakāle ca
                        vasante ca viśeṣataḥ /  
 Su.1.21.24cd  pūrvāhṇe ca pradoṣe ca
                        bhuktamātre prakupyati //  
 Su.1.21.25  pittaprakopaṇaireva cābhīkṣṇaṃ
                        dravasnigdhagurubhirāhārairdivāsvapnakrodhānalātapaśramābhighātājīrṇaviruddhādhyaśanādibhirviśeṣairasṛk
                        prakopamāpadyate //  
 Su.1.21.26ab  yasmādraktmaṃ vinā
                        doṣairnā kadācit prakupyati /  
 Su.1.21.26cd  tasmāttasya yathādoṣaṃ
                        kālaṃ vidyātprakopaṇe //  
 Su.1.21.27  teṣāṃ prakopāt
                        koṣṭhatodasaṃcaraṇāmlikāpipāsāparidāhānnadveṣahṛdayotkledāśca jāyante /
                        tatra dvitīyaḥ kriyākālaḥ //  
 Su.1.21.28  ata ūrdhvaṃ prasaraṃ vakṣyāmaḥ
                        teṣāmebhirātaṅkaviśeṣaiḥ prakupitānāṃ(paryuṣita) kiṇvodakapiṣṭasamavāya
                        ivodriktānāṃ prasaro bhavati / teṣāṃ vāyurgatimattvāt prasaraṇahetuḥ
                        satyapyacaitanye / sa hi rajobhūyiṣṭhaḥ rajaśca pravartakaṃ sarvabhāvānām /
                        yathā mahānudakasaṃcayo+ativṛddhaḥ setumavadāryāpareṇodakena vyāmiśraḥ
                        sarvataḥ pradhāvati evaṃ doṣāḥ kadācidekaśo dviśaḥ samastāḥ śoṇitasahitā
                        vā+anekadhā prasaranti / tadyathā vātaḥ pittaṃ śleṣmā śoṇitaṃ vātapitte
                        vātaśleṣmāṇau pittaśleṣmāṇau vātaśoṇite pittaśoṇite śleṣmaśoṇite
                        vātapittaśoṇitāni vātaśleṣmaśoṇitāni pittaśleṣmaśoṇitāni vātapittakaphāḥ
                        vātapittakaphaśoṇitāni ityevaṃ pañcadaśadhā prasanti //  
 Su.1.21.29ab  kṛtsne+ardhe+avayave
                        vā+api yatrāṅge kupito bhṛśam /  
 Su.1.21.29cd  doṣo vikāraṃ nabhasi
                        meghavattatra varṣati //  
 Su.1.21.30ab  nātyarthaṃ kupitaścāpi
                        līno mārgeṣu tiṣṭhati /  
 Su.1.21.30cd  niṣpratyanīkaḥ kālena
                        hetumāsādya kupyati //  
 Su.1.21.31  tatra vāyoḥ pittasthānagatasya
                        pittavat pratīkāraḥ pittasya ca kaphasthānagatasya kaphavat kaphasya ca
                        vātasthānagatasya vātavat eṣa kriyāvibhāgaḥ //  
 Su.1.21.32  evaṃ prakupitānāṃ prasaratāṃ
                        ca vāyorvimārgagamanāṭopau oṣacoṣaparidāhadhūmāyanāni pittasya
                        arocakāvipākāṅgasādāśchardiśceti śleṣmaṇo liṅgāni bavanti tatra tṛtīyaḥ
                        kriyākālaḥ //  
 Su.1.21.33  ata ūrdhvaṃ sthānasaṃśrayaṃ /
                        evaṃ prakupitāḥ tāṃstān śarīrapradeśānāgamya tāṃstān vyādhīn janayanti / te
                        yadodarasanniveśaṃ kurvanti tadā
                        gulmavidradhyudarāgnisaṅgānāhavisūcikātisāraprabhṛtīn janayanti bastigatāḥ
                        pramehāśmarīmūtrāghātamūtradoṣaprabhṛtīn vṛṣaṇagatā vṛddhīḥ meḍhragatā
                        niruddhaprakaśopadaṃśaśūkadoṣaprabhṛtīn gudagatā bhagandarārśaḥprabhṛtīn
                        ūrdhvajatrugatāstūrdhvajān tavaṅnāṃsaśoṇitasthāḥ kṣudrarogān kuṣṭhāni
                        visarpāṃśca medogatā granthyapacyarbudagalagaṇḍālajīprabhṛtīn asthigatā
                        vidradhyanuśayīprabhṛtīn pādagatāḥ ślīpadavātaśoṇitavātakaṇṭakaprabhṛtīn
                        sarvāṅgāgatā jvarasaravāṅgarogaprabhṛtīn teṣāmevamabhiniviṣṭānāṃ
                        pūrvarūpaprādurbhāvaḥ taṃ pratirogaṃ vakṣyāmaḥ / tatra pūrvarūpagateṣu
                        caturthaḥ kriyākālaḥ //  
 Su.1.21.34  ata ūrdhvaṃ vyādherdarśanaṃ
                        vakṣyāmaḥ śophārbudagranthividradhivisarpaprabhṛtīnāṃ pravyaktalakṣaṇatā
                        jvarātīsāraprabhṛtīnāṃ ca / tatra pañcamaḥ kriyākālaḥ //  
 Su.1.21.35  ata ūrdhvameteṣāmavadīrṇānāṃ
                        braṇabhāvamāpannānāṃ ṣaṣṭhaḥ kriyākālaḥ jvarātisāraprabhṛtīnāṃ ca
                        dīrghakālānubandhaḥ / tatrāpratikriyamāṇe+asādhyatāmupayānti //  
 Su.1.21.36  bhavanti cātra /  
 Su.1.21.36ab  saṃcayaṃ ca prakopaṃ ca
                        prasaraṃ sthānasaṃśrayam /  
 Su.1.21.36cd  vyaktiṃ bhedaṃ ca yo vetti
                        doṣāṇāṃ sa bhavedbhiṣak //  
 Su.1.21.37ab  saṃcaye+apahṛtā doṣā
                        labhante nottarā gatīḥ /  
 Su.1.21.37cd  te tūttarāsu gatiṣu
                        bhavanti balavattarāḥ //  
 Su.1.21.38ab 
                        sarvairbhāvaistribhirvā+api dvābhyāmekena vā punaḥ /  
 Su.1.21.38cd  saṃsarge kupitaḥ kruddhaṃ
                        doṣaṃ doṣo+anudhāvati //  
 Su.1.21.39ab  saṃsarge yo garīyān
                        syādupakramyaḥ sa vai bhavet /  
 Su.1.21.39cd  śeṣadoṣāvirodhena
                        sannipāte tathaiva ca //  
 Su.1.21.40ab  vṛṇoti yasmāt rūḍhe+api
                        vraṇavastu na naśyati /  
 Su.1.21.40cd  ādehadhāraṇāttasmāddraṇa
                        ityucyate budhaiḥ //  
 iti suśrutasaṃhitāyāṃ sūtrashtāne vraṇapraśnādhyāyo nāmaikaviṃśodhyāyaḥ
                     
 
 
                     dvāviṃśatitamo+adhyāyaḥ /
                     Su.1.22.1  athāto
                        vraṇāsrāvavijñānīyamadhyāyaṃ vyākhyāsyamaḥ //  
 Su.1.22.2  yathovāca bhagavān dhanvantariḥ
                        //  
 Su.1.22.3 
                        tvaṅnāṃsasirāsnāyvasthisandhikoṣṭhamarmāṇītyaṣṭau vraṇavastūni / atra
                        sarvavraṇasanniveśaḥ //  
 Su.1.22.4  tatra ādyaikavastusanniveśī
                        tvagbhedī vraṇaḥ sūpacaraḥ śeṣāḥ svayamavaddīryamāṇā durupacārāḥ //  
 Su.1.22.5  tatrāyataścaturasro
                        vṛttastripuṭaka iti vraṇākṛtisamāsaḥ śeṣāstu vikṛtākṛtayo durupakramā
                        bhavanti //  
 Su.1.22.6  sarva eva vraṇāḥ kṣipraṃ
                        saṃrohantyātmavatāṃ subhiṣagbhiścopakrāntāḥ anātmavatāmajñaiścopakrāntāḥ
                        praduṣyanti pravṛddhatvācca doṣāṇāṃ //  
 Su.1.22.7 
                        tatrātisaṃvṛto+ativivṛto+atikaṭhino+atimṛdurutsanno+avasanno+atiśīto+atyuṣṇaḥ
                        kṛṣṇaraktapītaśuklādīnāṃ varṇānāmanyatamavarṇo bhairavaḥ
                        pūtipūyamāṃsasirāsnāyuprabhṛtibhiḥ pūrṇaḥ
                        pūtipūyāsrāvyunmārgyutsaṅgyamanojñadarśanagandho+atyarthaṃ vedanāvān
                        dāhapākarāgakaṇḍūśophapiḍakopadruto+atyarthaṃ duṣṭaśoṇitāsrāvī
                        dīrghakālānubandhī ceti duṣṭavraṇaliṅgāni / tasya doṣocchrāyeṇa ṣaṭtvaṃ
                        vibhajya yathāsvaṃ pratīkāre prayateta //  
 Su.1.22.8  ata ūrdhvaṃ sarvasrāvān
                        vakṣyāmaḥ tatra ghṛṣṭāsu chinnāsu vā tvakṣu sphoṭeṣu bhinneṣu vidāriteṣu vā
                        salilaprakāśo bhavatyāsrāvaḥ kiṃcidvisraḥ pītāvabhāsaśca māṃsagataḥ
                        sadyaśchinnāsu sirāsu raktātipravṛttiḥ pakvāsu ca toyanāḍībhiriva
                        toyāgamanaṃ pūyasya āsrāvaścātra tanurvicchinnaḥ picchilo+avalambī
                        śyāvo+avaśyāyapratimaśca snāyugataḥ snigdho ghanaḥ siṃghāṇakapratimaḥ
                        saraktaśca asthigato+asthanyabhihate sphuṭite bhinne doṣāvadārite vā
                        doṣabhakṣitatvādasthi niḥsāraṃ śuktidhautamivābhāti āsrāvaścātra majjamiśraḥ
                        sarudhiraḥ snigdhaśca saṃdhigataḥ pīḍyamāno na pravartate
                        ākuñcanaprasāraṇonnamanavinamanapradhāvanotkāsanapravāhaṇaiśca sravati
                        āsrāvaścātra picchilo+avalambī saphenapūyarudhironmathitaśca
                        koṣṭhagato+asṛṅnūtrapurīṣapūyodakāni sravati
                        marmagatastvagādiṣvavaruddhatvānnocyate / tatra tvagādigatānāmāsrāvāṇāṃ
                        yathākramaṃ
                        pāruṣyaśyāvāvaśyāyadadhimastukṣārodakamāṃsadhāvanapulākodakasannibhatvāni
                        mārutādbhavanti
                        pittādgomedagomūtrabhasmaśaṅkhakaṣāyodakamādhvīkatailasannibhatvāni
                        pittavadraktādativisratvaṃ ca
                        kaphānnavanītakāsīsamajjapiṣṭatilanārikelodakavarāhavasāsannibhatvāni
                        sannipātānnārikelodakairvārukarasakāñjikaprasādārukodakapriyaṅguphalayakṛnmudgayūṣasavarṇatvānīti
                        //  
 Su.1.22.9  ślokau cātra bhavataḥ /  
 
 Su.1.22.9ab  pakvāśayādasādhyastu
                            pulākodakasannibhiḥ / 
 Su.1.22.9cd  kṣārodakanibhaḥ srāvo
                            varjyo raktāśayātsravan //  
 
 
 Su.1.22.10ab  āmāśayāt
                            kalāyāmbhonibhaśca trikasandhijaḥ / 
 Su.1.22.10cd  srāvānetān parīkṣyādau
                            tataḥ karmācaredbhiṣak // 
 
 Su.1.22.11  ata ūrdhvaṃ sarvavraṇavedanā
                        vakṣyāmaḥ todanabhedanatāḍanacchedanāyamanamanthanavikṣepaṇacum
                        cumāyananirdahanāvabhañjanasphoṭanavidāraṇotpāṭanakampanavividhaśūlaviśleṣaṇavikiraṇapūraṇastambhanasvapnākuñcanāṅkuśikāḥ
                        saṃbhavanti animittavividhavedanāprādurbhāvo vā muhurmuhuryatrāgacchanti
                        vedanāviśeṣāstaṃ vātikamiti vidyāt oṣacoṣaparidāhadhūmāyanāni yatra
                        gātramaṅgārāvakīrṇamiva pacyate yatra coṣmābhivṛddhiḥ kṣate
                        kṣārāvasiktavacca vedanāviśeṣāstaṃ paittikamiti vidyāt
                        pittavadraktasamutthaṃ jānīyāt kaṇḍūrgurutvaṃ
                        suptatvamupadeho+alpavedanatvaṃ stambhaḥ śaityaṃ ca yatra taṃ ślaiṣmikamiti
                        vidyāt yatra sarvāsāṃ vedanānāmutpattistaṃ sānnipātikamiti vidyāt //  
 Su.1.22.12  ata ūrdhvaṃ vraṇavarṇān
                        vakṣyāmaḥ bhasmakapotāsthivarṇaḥ paruṣo+aruṇaḥ kṛṣṇa iti mārutajasya nīlaḥ
                        pīto haritaḥ śyāvaḥ kṛṣṇo raktaḥ kapilaḥ piṅgala iti raktapittasamutthayoḥ
                        śvetaḥ snigdhaḥ pāṇḍuriti śleṣmajasya sarvavarṇopetaḥ sānnipātika iti //  
 Su.1.22.13  bhavati cātra /  
 Su.1.22.13ab  na kevalaṃ vraṇeṣūkto
                        vedanāvarṇasaṃgrahaḥ /  
 Su.1.22.13cd  sarvaśophavikāreṣu
                        vraṇavallakṣayedbhiṣak //  
 
 
                    trayoviṃśatitamo+adhyāyaḥ /
                     Su.1.23.1  athātaḥ kṛtyākṛtyavidhimadhyāyaṃ
                        vyākhyāsyāmaḥ //  
 Su.1.23.2  yathovāca bhagavān dhanantariḥ
                        //  
 Su.1.23.3  tatra vayaḥsthānāṃ dṛḍhānāṃ
                        prāṇavatāṃ sattvavatāṃ ca sucikitsyā vraṇāḥekasmin vā puruṣe
                        yatraitadguṇacatuṣṭayaṃ tasya sukhasādhanīyatamāḥ / tatra vayaḥsthānāṃ
                        pratyagradhātutvādāśu vraṇā rohanti dṛḍhānāṃ
                        sthirabahumāṃsatvācchastramavacāryamāṇaṃ sirāsnāyvādiviśeṣānna prāpnoti
                        prāṇavatāṃ vedanābhighātāhārayantraṇādibhirna glānirutpadyate sattvavatāṃ
                        dāruṇairapi kriyāviśeṣairna vyathā bhavati tasmādeteṣāṃ sukhasādhanīyatamāḥ
                        //  
 Su.1.23.4  ta eva viparītaguṇā
                        vṛddhakṛśālpaprāṇabhīruṣu draṣṭavyāḥ //  
 Su.1.23.5 
                        sphikpāyuprajananalalāṭagaṇḍauṣṭhapṛṣṭhakarṇaphalakoṣodarajatrumukhābhyantarasaṃsthāḥ
                        sukharopaṇīyā vraṇāḥ //  
 Su.1.23.6 
                        akṣidantanāsāpāṅgaśrotranābhijaṭharasevanīnitambapārśvakukṣivakṣaḥkakṣāstanasandhibhāgagatāḥ
                        saphenapūyaraktānilavāhino+antaḥśalyāśca duścikitsyāḥ
                        adhobhāgāścordhvabhāganirvāhiṇo romāntopanakhamarmajaṅghāsthisaṃśritāśca
                        bhagandaramapi cāntarmukhaṃ sevanīkuṭakāsthisaṃśritam //  
 Su.1.23.7ab  kuṣṭhināṃ viṣajuṣṭānāṃ
                        śoṣiṇaṃ madhumehinām /  
 Su.1.23.7cd  vraṇāḥ kṛcchreṇa sidhyanti
                        yeṣāṃ cāpi vraṇe vraṇāḥ //  
 Su.1.23.8 
                        avapāṭikāniruddhaprakaśasanniruddhagudajaṭharagranthikṣatakrimayaḥ
                        pratiśyāyajāḥ koṣṭhajāśca tvagdoṣiṇāṃ pramehiṇāṃ vā ye parikṣateṣu dṛśyante
                        śarkarā sikatāmeho vātakuṇḍalikā+aṣṭhīlā dantaśarkaropakuśaḥ kaṇṭhaśālūkaṃ
                        niṣkoṣaṇadūṣitāśca dantaveṣṭā
                        visarpāsthikṣatoraḥkṣatavraṇagranthiprabhṛtayaśca yāpyāḥ //  
 Su.1.23.9ab  sādhyā yāpyatvamāyānti
                        yāpyāścāsādhyatāṃ tathā /  
 Su.1.23.9cd  ghnanti prāṇānasādhyāstu
                        narāṇāmakriyāvatām //  
 Su.1.23.10ab  yāpanīyaṃ vijānīyāt kriyā
                        dhārayate tu yam /  
 Su.1.23.10cd  kriyāyāṃ tu nivṛttāyāṃ
                        sadya eva vinaśyati //  
 Su.1.23.11ab  prāptā kriyā dhārayati
                        yāpyavayādhitamāturam /  
 Su.1.23.11cd  prapatiṣyadivāgāraṃ
                        viṣkambhaḥ sādhuyoajitaḥ //  
 Su.1.23.12  ata ūrdhvamasādhyān vakṣyāmaḥ
                        māṃsapiṇḍavadudgatāḥ prasekino+antaḥpūyavedanāvanto+aśvāpānavadudvṛttauṣṭhāḥ
                        kecit kaṭhinā gośṛṅgavadunnatamṛdumāṃsaprarohāḥ apare
                        duṣṭarudhirāsrāviṇastanuśītapicchilasrāviṇo vā madhyonnatāḥ
                        kecidavasannaśuṣiraparyantāḥ śaṇatūlavat snāyujālavanto durdarśanāḥ
                        vasāmedomajjamastuluṅgasrāviṇaśca doṣasamutthāḥ
                        pītāsitamūtrapurīṣavātavāhinaśca koṣṭhasthāḥ ta evobhayatobhāgavraṇamukheṣu
                        pūyaraktanirvāhiṇaḥ (ā.kṣīṇamāṃsānāṃ ca) sarvatogatayaścāṇumukhā
                        māṃsabudbudavantaḥ saśabdavātavāhinaśca śiraḥkaṇṭhasthāḥ kṣīṇamāṃsānāṃ ca
                        pūyaraktanirvāhiṇo+arocakāvipākakāsaśvāsopadravayuktāḥ bhinne vā śiraḥkapāle
                        yatra mastuluṅgadarśanaṃ tridoṣaliṅgaprādurbhāvaḥ kāsaśvāsau vā yasyeti //  
 Su.1.23.13  bhavanti cātra /  
 Su.1.23.13ab  vasāṃ medo+atha majjānaṃ
                        mastuluṅgaṃ ca yaḥ sravet /  
 Su.1.23.13cd  āgantustu vraṇaḥ sidhyenna
                        sidhyeddoṣasaṃbhavaḥ //  
 Su.1.23.14ab  amarmopahite deśe
                        sirāsandhyasthivarjite /  
 Su.1.23.14cd  vikāro yo+anuparyeti
                        tadasādhyasya lakṣaṇam //  
 Su.1.23.15ab  krameṇopacayaṃ prāpya
                        dhatūnanugataḥ śanaiḥ /  
 Su.1.23.15cd  na śakya unmūlayituṃ
                        vṛddho vṛkṣa ivāmayaḥ //  
 Su.1.23.16ab  sa sthiratvānmahattvācca
                        dhātvanukramaṇena ca /  
 Su.1.23.16cd  nihantyauṣadhavīryāṇi
                        mantrān duṣṭagraho yathā //  
 Su.1.23.17ab  ato yo viparītaḥ syāt
                        sukhasādhyaḥ sa ucyate /  
 Su.1.23.17cd  abaddhamūlaḥ kṣupako
                        yadvadutpāṭane sukhaḥ //  
 Su.1.23.18ab  tribhirdoṣairanākrāntaḥ
                        śyāvauṣṭhaḥ piḍakī samaḥ /  
 Su.1.23.18cd  avedano nirāsrāvo vraṇaḥ
                        śuddha ihocyate //  
 Su.1.23.19ab  kapotavarṇapratimā
                        yasyāntāḥ kledavarjitāḥ /  
 Su.1.23.19cd  sthirāścipiṭikāvanto
                        rohatīti tamādiśet //  
 Su.1.23.20ab 
                        rūḍhavartmānamagranthimaśūnamarujaṃ vraṇam /  
 Su.1.23.20cd  tvaksavarṇaṃ samatalaṃ
                        samyagrūḍhaṃ vinirdiśet //  
 Su.1.23.21ab 
                        doṣaprakopādvyāyāmādabhighātādajīrṇataḥ /  
 Su.1.23.21cd  harṣāt krodhādbhayādvā+api
                        vraṇo rūḍho+api dīryate //  
 iti suśrutasaṃhitāyāṃ sūtrasthāne kṛtyākṛtyavidhirnāma
                        trayoviṃśo+adhyāyaḥ //  
 
 
                     caturviṃśatitamo+adhyāyaḥ /
                     Su.1.24.1  athāto
                        vyādhisamuddeśīyamadhyāyaṃ vyākhyāsyāmaḥ //  
 Su.1.24.2  yathovāca bhagavān dhanvantariḥ
                        //  
 Su.1.24.3  dvividhāstu vyādhayaḥ
                        śastrasādhyāḥ snehādikriyāsādhyāśca / tatra śastrasādhyeṣu snehādikriyā na
                        pratiṣidhyate snehādikriyāsādhyeṣu śastrakarma na kriyate //  
 Su.1.24.4  asmin punaḥ śāstre
                        sarvatantrasāmānyāt sarveṣāṃ vyādhīnāṃ yathāsthūlamavarodhaḥ kriyate /
                        pragabhihitaṃ tadduḥkhasaṃyogā vyādhaya iti / tacca duḥkhaṃ trividhaṃ
                        ādhyātmikaṃ ādhibhautikaṃ ādhidaivikamiti / tattu saptavidhe
                        vyādhāvupanipatati / te punaḥ saptavidhā vyādhayaḥ tadyathā ādibalapravṛttāḥ
                        janmabalapravṛttāḥ doṣabalapravṛttāḥ saṃghātabalapravṛttāḥ kālabalapravṛttāḥ
                        daivabalapravṛttāḥ svabhāvabalapravṛttā iti //  
 Su.1.24.5  tatrādibalapravṛttā ye
                        śukraśoṇitadoṣānvayāḥ kuṣṭhārśaḥprabhṛtayaḥ te+api dvividhāḥ mātṛjāḥ
                        pitṛjāśca / janmabalapravṛttā ye māturapacārāt
                        paṅgujātyandhabadhiramūkaminminavāmanaprabhṛtayo jāyante te+api dvividhā
                        rasakṛtāḥ dauhṛdāpacārakṛtāśca / doṣabalapravṛttā ya ātaṅkasamutpannā
                        mithyāhārācārakṛtāśca te+api dvividhāḥ āmāśayasamutthāḥ pakvāśayasamutthāśca
                        / punaśca dvividhāḥ śārīrā mānasāśca / ta ete ādhyātmikāḥ //  
 Su.1.24.6  saṃghātabalapravṛttā ya āgantavo
                        durbalasya balavadvigrahāt te+api dvividhāḥ śastrakṛtā vyālakṛtāśca / ete
                        ādhibhautikāḥ //  
 Su.1.24.7  kālabalapravṛttā ye
                        śītoṣṇavātavarṣāprabhṛtinimittāḥ te+api dvividhāḥ vyāpannartukṛtā
                        avyāpannartukṛtāśca / daivabalapravṛttā ye devadrohādabhiśastakā
                        atharvaṇakṛtā upasargajāśca te+api dvividhāḥ vidyudaśanikrtāḥ
                        piśācādikṛtāśca punaśca dvividhāḥ saṃsargajā ākasmikāśca /
                        svabhāvabalapravṛttāḥ kṣutpipāsājarāmṛtyunidrāprabhṛtayaḥ te+api dvividhāḥ
                        kālakṛtā akālakṛtāśca tatra parirakṣaṇakṛtāḥ kālakṛtāḥ aparirakṣaṇakṛtā
                        akālakṛtāḥ / ete ādhidaivikāḥ / atra sarvavyādhyavarodhaḥ //  
 Su.1.24.8  sarveṣāṃ ca vyādhīnāṃ
                        vātapittaśleṣmāṇa eva mūlaṃ talliṅgatvāddṛṣṭaphalatvādāgamācca / yathā hi
                        kṛtsnaṃ vikārajātaṃ viśvarūpeṇāvasthitaṃ sattvarajastamāṃsi na vyatiricyante
                        evameva kṛtsnaṃ vikārajātaṃ viśvarūpeṇāvasthitamavyatiricya
                        vātapittaśleṣmāṇo vartante /
                        doṣadhātumalasaṃsargādāyatanaviśeṣānnimittataścaiṣāṃ vikalpaḥ /
                        doṣadūṣiteṣvatyarthaṃ dhātuṣu saṃjñā kriyate rasajo+ayaṃ śoṇitajo+ayaṃ
                        māṃsajo+ayaṃ medojo+ayaṃ asthijo+ayaṃ majjajo+ayaṃ śukrajo+ayam vyādhiriti
                        //  
 Su.1.24.9  tatra
                        annāśraddhārocakāvipākāṅgamardajvarahṛllāsatṛptigauravahṛtpāṇḍurogamārgoparodhakārśyavairasyāṅgasādākālavalipalitadarśanaprabhṛtayo
                        rasadoṣajā vikārāḥ
                        kuṣṭhavisarpapiḍakāmaśakanīlikātilakālakanyacchavyaṅgendraluptaplīhavidradhigulmavātaśoṇitārśo+arbudāṅgamardāsṛgdararaktapittaprabhṛtayo
                        raktadoṣajāḥ gudamukhameḍhrapākāśca
                        adhimāṃsārbudārśo+adhijihvopajihvopakuśagalaśuṇḍikālajīmāṃsasaṃghātauṣṭhaprakopagalagaṇḍagaṇḍamālāprabhṛtayo
                        māṃsadoṣajāḥ
                        granthivṛddhigalagaṇḍārbudamedojauṣṭhaprakopamadhumehātisthaulyātisvedaprabhṛtayo+asthidoṣajāḥ
                        tamodarśanamūrcchābhramaparvasthūlamūlārurjanmanetrābhisyandaprabhṛtayo
                        majjadoṣajāḥ klaibyāpraharṣaśukrāśmarīśukramehaśukradoṣādayaśca taddoṣajāḥ
                        tvagdoṣāḥ saṅgo+atipravṛttirayathāpravṛttirvā malāyatanadoṣāḥ
                        indriyāṇāmapravṛttirayathāpravṛttirvendriyāyatanadoṣāḥ ityeṣa samāsa uktaḥ
                        vistaraṃ nimittāni caiṣāṃ pratirogaṃ vakṣyāmaḥ //  
 Su.1.24.10  bhavati cātra /  
 Su.1.24.10ab  kupitānāṃ hi doṣāṇāṃ
                        śarīre paridhāvatām /  
 Su.1.24.10cd  yatra saṅgaḥ
                        khavaiguṇyādvyādhistatropajāyate //  
 Su.1.24.11  bhūyo+atra jijñāsyaṃ kiṃ
                        vātādīnāṃ jvarādīnāṃ ca nityaḥ saṃśleṣaḥ paricchedo vā iti yadi nityaḥ
                        saṃśleṣaḥ syāttarhi nityāturāḥ sarva eva prāṇinaḥ syuḥ athāpyanyathā
                        vātādīnāṃ jvarādīnāṃ cānyatra vartamānānāmanyatra liṅgaṃ na bhavatīti kṛtvā
                        yaducyate vātādayo jvarādīnāṃ mūlānīti tanna / atrocyate doṣān pratyākhyāya
                        jvarādayo na bhavanti atha ca na nityaḥ saṃbandhaḥ yathāhi
                        vidyaudvātāśanivarṣāṇyākāśaṃ pratyākhyāya na bhavanti satyapyākāśe kadācinna
                        bhavanti atha ca nimittatastata evotpattiriti
                        taraṅgabudbudādayaścodakaviśeṣāḥ eva vātādīnāṃ jvarādīnāṃ ca nāpyevam
                        saṃśleṣo na paricchedaḥ śāśvātikaḥ atha ca nimittata evotpattiriti //  
 Su.1.24.12  bhavati cātra /  
 Su.1.24.12ab  vikāraparimāṇaṃ ca saṃkhyā
                        caiṣāṃ pṛthak pṛthak /  
 Su.1.24.12cd  vistareṇottare tantre
                        sarvābādhāśca vakṣyate //  
 iti suśrutasaṃhitāyāṃ sūtrasthāne vyādhisamuddeśīyo nāma
                        caturviṃśo+adhyāyaḥ //  
 
 
                    pañcaviṃśatitamo+adhyāyaḥ /
                     Su.1.25.1 
                        athāto+aṣṭavidhaśastrakarmīyam{O.?}adhyāyaṃ vyākhyāstāmaḥ //  
 Su.1.25.2  yathovāca bhagavān dhanvantariḥ
                        /  
 Su.1.25.3ab  chedyā bhagandarā granthiḥ
                        ślaiṣmikastilakālakaḥ /  
 Su.1.25.3cd 
                        vraṇavartmārbudānyarśaścarmakīlo+asthimāṃsagam //  
 Su.1.25.4ab  śalyaṃ
                        jatumaṇirmāṃsasaṃghāto galaśuṇḍikā /  
 Su.1.25.4cd  srāyumāṃsasirākotho valmīkaṃ
                        śataponakaḥ //  
 Su.1.25.5ab  adhruṣaścopadaṃśāśca
                        māṃsakandyadhimāṃsakaḥ /  
 Su.1.25.5cd  bhedyā vidradhayo+anyatra
                        sarvajādgranthayastrayaḥ //  
 Su.1.25.6ab  ādito ye visarpāśca
                        vṛddhayaḥ savidārikāḥ /  
 Su.1.25.6cd 
                        pramehapiḍakāśophastanarogāvamanthakāḥ //  
 Su.1.25.7ab  kumbhīkānuśayīnāḍyo vṛndau
                        puṣkarikālajī /  
 Su.1.25.7cd  prāyaśaḥ kṣudrarogāśca
                        puppuṭau tāludantajau //  
 Su.1.25.8ab  tuṇḍikerī gilāyuśca pūrvaṃ
                        ye ca prapākiṇaḥ /  
 Su.1.25.8cd 
                        bastistathā+aśmarīhetormedojā ye ca kecana //  
 Su.1.25.9ab  lekhyāścatasro rohiṇyaḥ
                        kilāsamupajihvikā /  
 Su.1.25.9cd  medojo dantavaidarbho
                        granthirvartmādhijihvikā //  
 Su.1.25.10ab  arśāṃsi maṇḍalaṃ
                        māṃsakandī māṃsonnatistathā /  
 Su.1.25.10cd  vedhyāḥ sirā bahuvidhā
                        mūtravṛddhirdakodaram //  
 Su.1.25.11ab  eṣyā nāḍyaḥ saśalyāśca
                        vraṇā unmārgiṇaśca /  
 Su.1.25.11cd  āhāryāḥ śarkarāstisro
                        dantakarṇamalo+aśmarī //  
 Su.1.25.12ab  śalyāni mūḍhagarbhāśca
                        varcaśca nicitaṃ gude /  
 Su.1.25.12cd  srāvyā vidradhayaḥ pañca
                        bhaveyuḥ sarvajādṛte //  
 Su.1.25.13ab  kuṣṭhāni vāyuḥ sarujaḥ
                        śopho yaścaikadeśajaḥ /  
 Su.1.25.13cd  pālyāmayāḥ ślīpadāni
                        viṣajuṣṭaṃ ca śoṇitam //  
 Su.1.25.14ab  arbudāni visarpāśca
                        granthayaścāditastu ye /  
 Su.1.25.14cd  trayastrayaścopadaṃśāḥ
                        stanarogā vidārikā //  
 Su.1.25.15ab  suṣiro galaśālūkaṃ
                        kaṇṭakāḥ kṛmidantakaḥ /  
 Su.1.25.15cd  dentaveṣṭaḥ sopakuśaḥ
                        śītādo dantapuppuṭaḥ //  
 Su.1.25.16ab  pittāsṛkkaphajāścauṣṭhyāḥ
                        kṣudrarogāśca bhūyaśaḥ /  
 Su.1.25.16cd  sīvyā medaḥsamutthāśca
                        bhinnāḥ sulikhitā gadāḥ //  
 Su.1.25.17ab  sadyovraṇāśca ye caiva
                        calasandhivyapāśritāḥ /  
 Su.1.25.17cd  na kṣārāgniviṣairjuṣṭā na
                        ca mārutavāhinaḥ //  
 Su.1.25.18ab  nāntarlohitaśalyāśca teṣu
                        samyagviśodhanam /  
 Su.1.25.18cd  pāṃśuromanakhādīni
                        calamasthi bhavecca yat //  
 Su.1.25.19ab  ahṛtāni yato+amūni
                        pācayeyurbhṛśaṃ vraṇam /  
 Su.1.25.19cd  rujaśca vividhāḥ
                        kuryustasmādetān viśodhayet //  
 Su.1.25.20ab  tato vraṇaṃ samunnamya
                        sthāpayitvā yathāsthitam /  
 Su.1.25.20cd  sīvyet sūkṣmeṇa sūtreṇa
                        valkenāśmantakasya vā //  
 Su.1.25.21ab  śaṇajakṣaumasūtrābhyāṃ
                        snāyvā bālena vā punaḥ /  
 Su.1.25.21cd  mūrvāguḍūcītānairvā
                        sīvyedvellitakaṃ śanaiḥ //  
 Su.1.25.22ab  sīvyedgophaṇikāṃ vā+api
                        sīvyedvā tunnasevanīm /  
 Su.1.25.22cd  ṛjugranthimatho vā+api
                        yathāyogamathāpi vā //  
 Su.1.25.23ab  deśe+alpamāṃse sandhau ca
                        sūcī vṛttā+aṅguladvayam /  
 Su.1.25.23cd  āyatā tryaṅgulā tryasrā
                        māṃsale vā+api pūjitā //  
 Su.1.25.24ab  dhanurvakrā hitā
                        marmaphalakośodaropari /  
 Su.1.25.24cd  ityetāstrividhāḥ
                        sūcīstīkṣṇāgrāḥ susamāhitāḥ //  
 Su.1.25.25ab 
                        kārayenmālatīpuṣpavṛntāgraparimaṇḍalāḥ /  
 Su.1.25.25cd  nātidūre nikṛṣṭe vā sūcīṃ
                        karmaṇi pātayet //  
 Su.1.25.26ab  dūrādrujo vraṇauṣṭhasya
                        sannikṛṣṭe+avaluñcanam //  
 Su.1.25.27ab  atha kṣaumapicucchannaṃ
                        susyūtaṃ pratisārayet /  
 Su.1.25.27cd 
                        priyaṅgvañjanayaṣṭyāhvarodhracūrnaiḥ samantataḥ //  
 Su.1.25.28ab  śallakīphalacūrnṇairvā
                        kṣaumadhyāmena vā punaḥ /  
 Su.1.25.28cd  tato vraṇaṃ yathāyogaṃ
                        baddhvā+ācārikamādiśet //  
 Su.1.25.29ab  etadaṣṭavidhaṃ karma
                        samāsena prakīrtitam /  
 Su.1.25.29cd  cikitsiteṣu kārtsnyena
                        vistarastasya vakṣyate //  
 Su.1.25.30ab  hīnātiriktaṃ tiryak ca
                        gātracchedanamātmanaḥ /  
 Su.1.25.30cd  etāścatasro+aṣṭavidhe
                        karmaṇi vyāpadaḥ smṛtāḥ /  
 Su.1.25.31ab 
                        ajñānalobhāhitavākyayogabhayapramohairaparaiśca bhāvaiḥ /  
 Su.1.25.31cd  yadā prayuñjīta bhiṣak
                        kuśastraṃ tadā sa śeṣān kurute vikārān //  
 Su.1.25.32ab  taṃ
                        kṣāraśastrāgnibhirauṣadhaiśca bhūyo+abhiyuñjānamayuktiyuktam /  
 Su.1.25.32cd  jijīviṣurdūrata eva
                        vaidyaṃ vivarjayedugraviṣāhitulyam //  
 Su.1.25.33ab  tadeva yuktaṃ tvati
                        marmasandhīn hiṃsyāt sirāḥ snāyumathāsthi caiva /  
 Su.1.25.33cd  mūrkhaprayuktaṃ puruṣaṃ
                        kṣaṇena prāṇairviyuñjyādathavā kathaṃcit //  
 Su.1.25.34ab  bhramaḥ pralāpaḥ patanaṃ
                        pramoho viceṣṭanaṃ saṃlayanoṣṇate ca /  
 Su.1.25.34cd  srastāṅgatā
                        mūrcchanamūrdhvavātastīvrā rujo vātakṛtāśca tāstāḥ //  
 Su.1.25.35ab  māṃsodakābhaṃ rudhiraṃ ca
                        gacchet sarvendriyārthoparamastathaiva /  
 Su.1.25.35cd  daśārdhasaṃkhyeṣvapi hi
                        kṣateṣu sāmānyato marmasu liṅgamuktam //  
 Su.1.25.36ab  surendragopapratimaṃ
                        prabhūtaṃ raktaṃ sravedvai kṣatataśca vāyuḥ /  
 Su.1.25.36cd  karoti rogān vividhān
                        yathoktāṃśchinnāsu bhinnāsvathavā sirāsu //  
 Su.1.25.37ab  kaubjyaṃ
                        śarīrāvyavāvasādaḥ kriyāsvaśaktistumulā rujaśca /  
 Su.1.25.37cd  cirāddraṇo rohati yasya
                        cāpi taṃ snāyuviddhaṃ manujaṃ vyavasyet //  
 Su.1.25.38ab  śophātivṛddhistumulā
                        rujaśca balakṣayaḥ parvasu bhedaśophau /  
 Su.1.25.38cd  kṣateṣu
                        sandhiṣvacalācaleṣu syāt sandhikarmoparatiśca liṅgam //  
 Su.1.25.39ab  ghorā rujo yasya
                        niśādineṣu sarvāsvavasthāsu na śāntirasti /  
 Su.1.25.39cd  tṛṣṇā+aṅgasādau
                        śvayathuśca rukṣaḥ tamasthividdhaṃ manujaṃ vyavasyet //  
 Su.1.25.40ab  yathāsvametāni
                        vibhāvayeyurliṅgāni marmasvabhitāḍiteṣu /  
 Su.1.25.40cd  sparśaṃ na jānāti
                        vipāṇḍuvarṇo yo māṃsamarmaṇyabhitāḍitaḥ syāt //  
 Su.1.25.41ab  ātmānamevātha jaghanyakārī
                        śastreṇa yo hanti hi karma kurvan /  
 Su.1.25.41cd  tamātmāvānātmahanaṃ
                        kuvaidyaṃ vivarjayedāyurabhīpsamānaḥ //  
 Su.1.25.42ab  tiryakpraṇihite śastre
                        doṣāḥ purvamudāhṛtāḥ /  
 Su.1.25.42cd  tasmāt pariharan doṣān
                        kuruyācchastranipātanam //  
 Su.1.25.43ab  mātaraṃ pitaraṃ putrān
                        bāndhavānapi cāturaḥ /  
 Su.1.25.43cd  apyetānabhiśaṅketa vaidye
                        viśvāsameti ca //  
 Su.1.25.44ab  visṛjatyātmanā+ātmānaṃ na
                        cainaṃ pariśaṅkate /  
 Su.1.25.44cd  tasmāt putravadevainaṃ
                        pālayedāturaṃ bhiṣak //  
 Su.1.25.45ab  dharmārthau
                        kīrtimityarthaṃ satāṃ grahaṇamuttamam /  
 Su.1.25.45cd  prāpnuyāt svargavāsaṃ ca
                        hitamārabhya karmaṇā //  
 Su.1.25.46ab  karmaṇā kaścidekena
                        dvābhyāṃ kaścittribhistathā /  
 Su.1.25.46cd  vikāraḥ sādhyate
                        kaściccaturbhirapi karmabhiḥ //  
 iti suśrutasaṃhitāyāṃ sūtrasthāne+aṣṭavidhaśastrakarmaṇyo nāma
                        pañcaviṃśo+adhyāyaḥ //  
 
 
                     ṣaḍviṃśatitamo+adhyāyaḥ /
                     Su.1.26.1  athātaḥ
                        pranaṣṭaśalyavijñānīyamadhyāyaṃ vyākhyāsyāmaḥ //  
 Su.1.26.2  yathovāca bhagavān dhanvantiriḥ
                        //  
 Su.1.26.3  śala śvala āśugamane dhatuḥ
                        tasya śalyamiti rūpam //  
 Su.1.26.4  taddvividhaṃ śārīaramāgantukaṃ
                        ca //  
 Su.1.26.5  sarvaśarīrābādhakaraṃ śalyaṃ
                        tadihopadiśyata ityataḥ śalyaśāstram //  
 Su.1.26.6  tatra śārīraṃ romanakhādi
                        dhātavo+annamalā doṣāśca duṣṭāḥ āgantvapi śārīraśalyavyatirekeṇa yāvanto
                        bhāvā duḥkhamutpādayanti //  
 Su.1.26.7  adhikāro hi
                        lohaveṇuvṛkṣatṛṇaśṛṅgāsthimayeṣu tatrāpi viśeṣato loheṣveva
                        viśasanārthopapannatvāllohasya lohānāmapi
                        durvāratvādaṇumukhatvāddūraprayojanakaratvācca śara evādhikṛtaḥ / sa
                        dvividhaḥ karṇī ślakṣṇaśca prāyeṇa vividhavṛkṣapatrapuṣpaphalatulyākṛtayo
                        vyākhyātā vyālamṛgapakṣivaktrasadṛśāśca //  
 Su.1.26.8  sarvaśalyānāṃ tu mahatāmaṇūnāṃ
                        vā pañcavidho gativiśeṣa ūrdhvamadho+arvācīnastiryagṛjuriti //  
 Su.1.26.9  tāni vegakṣayāt pratighātādvā
                        tvagādiṣu vraṇavastuṣvavatiṣṭhante dhamanīsroto+asthivivarapeśīprabhṛtiṣu vā
                        śarīrapradeśeṣu //  
 Su.1.26.10  tatra
                        śalyalakṣaṇamucyamānamupadhāraya / tattu dvividhaṃ sāmānyaṃ vaiśeṣikaṃ ca /
                        śyāvaṃ piḍakācitaṃ śophavedanāvantaṃ muhurmuhuḥ śoṇitāsrāviṇaṃ
                        budbudavadunnataṃ mṛdumāṃsaṃ ca vraṇaṃ jānīyāt saśalyo+ayamiti /
                        sāmānyametallakṣaṇamuktam / vaiśeṣikaṃ tu tvaggate vivarṇaḥ śopho
                        bhavatyāyataḥ kaṭhinaśca māṃsagate śophābhivṛddhiḥ śalyamārgānupasaṃrohaḥ
                        pīḍanāsahiṣṇutā coṣapākau ca peśyantarasthe+apyetadeva coṣaśophavarjaṃ
                        sirāgate sirādhmānam sirāśūlaṃ sirāśophaśca snāyugate snāyujālotkṣepaṇaṃ
                        saṃrambhaścogrā ruk ca srotogate srotasāṃ svakarmaguṇahāni dhamanīsthe
                        saphenaṃ raktamīrayannanilaḥ saśabdo nirgacchatyaṅgamardaḥ pipāsā hṛllāsaśca
                        asthigate vividhavedanāprādurbhāvaḥśophaśca
                        asthivivaragate+asthipūrṇatā+asthitodaḥ saṃharṣo balavāṃśca
                        sandhigate+asthivacceṣṭoparamaśca koṣṭhagata āṭopānāhau
                        mūtrapurīṣāhāradarśanaṃ ca vraṇamukhāt marmagate marmaviddhāvacceṣṭate /
                        sūkṣmagatiṣu śalyeṣvetānyeva lakṣaṇānyaspaṣṭāni bhavanti //  
 Su.1.26.11  mahāntyalpāni vā
                        śuddhadehānāmanulomasanniviṣṭāni rohanti viśeṣataḥ
                        kaṇṭhasrotaḥsiṛatvakpeśyasthivivareṣu doṣaprakopavyāyāmābhighātājīrṇebhyaḥ
                        pracalitāni punarbādhante //  
 Su.1.26.12  tatra tvakpranaṣṭe
                        snigdhasvinnāyāṃ mṛnmāṣayavagodhūmagomayamṛditāyāṃ tvaci yatra saṃrambho
                        vedanā vā bhavati tatra śalyaṃ vijānīyāt styānaghṛtamṛccandanakalkairvā
                        pradigdhāyāṃ śalyoṣmaṇā+āśu visarati ghṛtamupaśuṣyati vā lepo yatra tatra
                        śalyaṃ vijānīyāt māṃsapranaṣṭe snehasvedādibhiḥ
                        kriyāviśeṣairaviruddairāturamupapādayet karśitasya tu
                        śithilībhūtamanavabaddhaṃ kṣubhyamāṇaṃ yatra saṃrambhaṃ vedanāṃ vā janayati
                        tatra śalyaṃ vijānīyāt koṣṭhāsthisandhipeśīvivareṣvavasthitamevameva
                        parīkṣeta sirādhamanīsrotaḥsnāyupranaṣṭe khaṇḍacakrasaṃyukte yāne
                        vyādhitamāropyāśu viṣame+adhvani yāyādyatra saṃrambho vedanā vā bhavati
                        tatra śalyaṃ jānīyāt asthipranaṣṭe snehasvedopapannānyasthīni
                        bandhanapīḍanābhyāṃ bhṛśamupācaredyatra saṃrambho vedanā vābhavati tatra
                        śalyaṃ jānīyāt sandhipranaṣṭe snehasvedopapannān sandhīn
                        prasaraṇākuñcanabandhanapīḍanairbhṛśamupācaret yatra saṃrambho vedanā vā
                        bhavati tatra śalyaṃ vijānīyāt marmapranaṣṭe tvananyabhāvānmarmaṇāmuktaṃ
                        parīkṣaṇaṃ bhavati //  
 Su.1.26.13  sāmānyalakṣaṇamapi ca
                        hastiskandhāśvapṛṣṭhaparvatadrumārohaṇadhanurvyāyāmadrutayānaniyuddhādhvagamanalaṅghanaprataraṇaplavanavyāyāmairjṛmbhodgārakāsakṣavathuṣṭhīvanahasanaprāṇāyāmairvātamūtrapurīṣaśukrotsargairvā
                        yatra saṃrambho vedanā vā bhavati tatra śalyaṃ jānīyāt //  
 Su.1.26.14  bhavanti cātra /  
 Su.1.26.14ab  yasmiṃstodādayo deśo
                        suptatā gurutā+api ca /  
 Su.1.26.14cd  ghaṭṭate bahuśo yatra
                        srūyate tudyate+api ca //  
 Su.1.26.15ab  āturaścāpi yaṃ
                        deśamabhīkṣṇaṃ parirakṣati /  
 Su.1.26.15cd  saṃvāhyamāno bahuśastatra
                        śalyaṃ vinirdiśet //  
 Su.1.26.16ab  alpābādhamaśūnaṃ ca
                        nīrujaṃ nirupadravam /  
 Su.1.26.16cd  prasannaṃ mṛduparyantaṃ
                        nirāghaṭṭamanunnatam //  
 Su.1.26.17ab  eṣaṇyā sarvato dṛṣṭvā
                        yathāmārgaṃ cikitsakaḥ /  
 Su.1.26.17cd  prasārākuñcanānnūnaṃ
                        niḥśalyamiti nirdiśet //  
 Su.1.26.18ab  asthyātmakaṃ bhajyate tu
                        śalyamantaśca śīryate /  
 Su.1.26.18cd  prāyo nirbhujyate
                        śārṅgamāyasaṃ ceti niścayaḥ //  
 Su.1.26.19ab  vārkṣavaiṇavatārṇāni
                        nirhrayante tu no yadi /  
 Su.1.26.19cd  pacanti raktaṃ māṃsaṃ ca
                        kṣiprametāni dehinām //  
 Su.1.26.20ab  kānakaṃ rājataṃ tāmraṃ
                        raitikaṃ trapusīsakam /  
 Su.1.26.20cd  cirasthānādvilīyante
                        pittatejaḥpratāpanāt //  
 Su.1.26.21ab  svabhāvaśītā mṛdavo ye
                        cānye+apīdṛśā matāḥ /  
 Su.1.26.21cd  dravībhūtāḥ
                        śarīre+asminnekatvaṃ yānti dhātubhiḥ //  
 Su.1.26.22ab 
                        viṣāṇadantakeśāsthiveṇudārūpalāni tu /  
 Su.1.26.22cd  śalyāni na viśīryante
                        śarīre mṛnmayāni ca //  
 Su.1.26.23ab  dvividhaṃ
                        pañcagatimattvagādivraṇavastuṣu /  
 Su.1.26.23cd  viśliṣṭaṃ vetti yaḥ śalyaṃ
                        sa rājñaḥ kartumarhati //  
 iti suśrtasaṃhitāyāṃ sūtrasthāne pranaṣṭaśalyavijñānīyo nāma
                        ṣaḍviṃśatitamo+adhyāyaḥ //  
 
 
                     saptaviṃśatitamo+adhyāyaḥ /
                     Su.1.27.1  athātaḥ śalyāpanayanīyamadhyāyaṃ
                        vyākhyāsayāmaḥ //  
 Su.1.27.2  yathovāca bhagavān dhanvantariḥ
                        //  
 Su.1.27.3  śalyaṃ
                        dvividhamavabaddhamanavabaddhaṃ ca //  
 Su.1.27.4  tatra
                        samāsenānavabaddhaśalyoddharaṇārthaṃ pañcadaśa hetūn vakṣyāmaḥ / tadyathā
                        svabhāvaḥ pācanaṃ bhedanaṃ dāraṇaṃ pīḍanaṃ pramārjanaṃ nirdhmāpanaṃ vamanaṃ
                        virecanaṃ prakṣālanaṃ pratimarśaḥ pravāhaṇaṃ ācūṣaṇaṃ ayaskānto harṣaśceti
                        //  
 Su.1.27.5 
                        tatrāśrukṣavathūdgārakāsamūtrapurīṣānilaiḥ
                        svabhāvabalapravṛttairnayanādibhyaḥ patati māṃsāvagāḍhaṃ śalyamavidahyamānaṃ
                        pācayitvā prakothā(ā.pā)ttasya pūyaśoṇitavegādgauravādvā patati /
                        pakvamabhidyamānaṃ bhedayeddārayedvā / bhinnamanirasyamānaṃ pīḍanīyaiḥ
                        pīḍayet pāṇibhirvā / aṇūnyakṣaśalyāni pariṣecanādhmāpanairbālavastrapāṇibhiḥ
                        pramārjayet / āhāraśeṣaśleṣmahīnāṇuśalyāni
                        śvasanotkāsanapradhamanairnirdhamet / annaśalyāni
                        vamanāṅgulipratimarśaprabhṛtibhiḥ / virecanaiḥ pakvāśayagatāni /
                        vraṇadoṣāśayagatāni prakṣālanaiḥ / vātamūtrapurīṣagarbhasaṅgeṣu
                        pravāhaṇamuktaṃ / mārutodakasaviṣarudhiraduṣṭastanyeṣvācūṣaṇamāsyena
                        viṣāṇairvā / anulomamanavabaddhamakarṇamanalpavraṇamukhamayaskāntena /
                        hṛdyavasthitamanekakāraṇotpannaṃ śokaśalyaṃ harṣeṇeti //  
 Su.1.27.6  sarvaśalyānāṃ tu mahatāmaṇūnāṃ
                        vā dvāvevāharaṇahetū bhavataḥ pratilomo+anulomaśca //  
 Su.1.27.7  tatra pratilomamarvācīnamānayet
                        anulomaṃ parācīnam //  
 Su.1.27.8  uttuṇḍitaṃ chitvā
                        nirghātayecchedanīyamukham //  
 Su.1.27.9  chedanīyamukhānyapi
                        kukṣivakṣaḥkakṣāvaṃkṣaṇaparśukāntarapatitāni ca hastaśakyaṃ yathāmārgeṇa
                        hastenaivāpahartuṃ prayateta //  
 Su.1.27.10  hastenāpahartumaśakyaṃ viśasya
                        śastreṇa yantreṇāpaharet //  
 Su.1.27.11  bhavati cātra /  
 Su.1.27.11ab  śītalena jalenainaṃ
                        mūrcchantamavasecayet /  
 Su.1.27.11cd  saṃrakṣedasya marmāṇi
                        muhurāśvāsayecca tam //  
 Su.1.27.12  tataḥ śalyamuddhṛtya
                        nirlohitaṃ vraṇaṃ kṛtvā svedārhamagnigh;rtaprabhṛtibhiḥ saṃsvedya vidahya
                        pradihya sarpirmadhubhyāṃ baddhvā+ācārikamupadiśet / (? sirāsnāyuvilagnaṃ
                        śalākādibhirvimocyāpanayet śvayathugrastavāraṅgaṃ samavapīḍya śvayathuṃ
                        durbalavāraṅgaṃ kuśādibhirbaddhvā /)  
 Su.1.27.13  hṛdayamabhito vartamānaṃ
                        śalyaṃ śītajalādibhirudvejitasyāpaharedyathāmārgaṃ
                        durupaharamanyato+apabādhyamānaṃ pāṭayitvoddharet //  
 Su.1.27.14 
                        asthivivarapraviṣṭamasthividaṣṭaṃ vā+avagṛhya pādābhyāṃ yantreṇāpaharet
                        aśakyamevaṃ vā balavadbhiḥ suparigṛhītasya yantreṇa grāhayitvā śalyavāraṅgaṃ
                        pravibhujya dhanurguṇairbaddhaikataścāsya pañcāṅgyāmupasaṃyatasyāśvasya
                        vaktrakavike badhnīyāt athainaṃ kaśayā tāḍayedyathonnamayan śiro vegena
                        śalyamuddharati dṛḍhāṃ vā vṛkṣaśākhāmavanamya tasyāṃ pūrvavadbaddhvoddharet
                        //  
 Su.1.27.15 
                        adeśottuṇḍitamaṣṭhīlāśmamudgarāṇāmnyatamasya prahāreṇa vicālya
                        yathāmārgameva yantreṇa //  
 Su.1.27.16  (? yantreṇa ) vimṛditakarṇāni
                        karṇavantyanābādhakaradeśottuṇḍitāni purastādeva //  
 Su.1.27.17  jātuṣe kaṇṭhāsakte kaṇṭhe
                        nāḍīṃ praveśyāgnitaptāṃ ca śalākāṃ tayā+avagṛhya śītābhiradbhiḥ pariṣicya
                        sthirībhūtāmuddharet //  
 Su.1.27.18  ajātuṣaṃ
                        jatumadhūcchiṣṭapraliptayā śalākayā pūrvakalpenetyeke //  
 Su.1.27.19  asthiśalyamanyadvā
                        tiryakkaṇṭhāsaktamavekṣya keśoṇḍukaṃ dṛḍhaikasūtrabaddhaṃ dravabhaktopahitaṃ
                        pāyayedākaṇṭhāt pūrṇakoṣṭhaṃ ca vāmayet vamataśca śalyaikadeśasaktaṃ jñātvā
                        sūtraṃ sahasā tvākṣipet mṛdunā vā dantadhāvanakūrcakenāpaharet
                        praṇudedvā+antaḥ / kṣatakaṇṭhāya ca madhusarpiṣī leḍhuṃ
                        prayacchettriphalācūrṇaṃ vā madhuśarkarāvimiśram //  
 Su.1.27.20 
                        udakapūrṇodaramavākśirasamavapīḍayeddhunīyādvāmayedvā bhasmarāśau vā
                        nikhanedāmukhāt //  
 Su.1.27.21  grāsaśalye tu kaṇṭhāsakte
                        niḥśaṅkamanavabuddhaṃ skandhe muṣṭinā+abhihanyāt snehaṃ madyaṃ pānīyaṃ vā
                        pāyayet //  
 Su.1.27.22  bāhurajjulatāpāśaiḥ
                        kaṇṭhapīḍanādvāyuḥ prakupitaḥ śleṣmāṇaṃ kopayitvā sroto niruṇaddhi
                        lālāsrāvaṃ phenāgamanaṃ saṃjñānāśaṃ cāpādayati tamabhyajya saṃsvedya
                        śirovirecanaṃ tasmai tīkṣṇaṃ dadyādrasaṃ ca vātaghnaṃ vidadhyāditi //  
 Su.1.27.23  bhavanti cātra /  
 Su.1.27.23ab  śalyākṛtiviśeṣāṃśca
                        sthānānyāvekṣya buddhimān /  
 Su.1.27.23cd  tathā yantrapṛthaktvaṃ ca
                        samyak śalyamathāharet //  
 Su.1.27.24ab  karṇavanti tu śalyāni
                        duḥkhāhāryāṇi yāni ca /  
 Su.1.27.24cd  ādadīta bhiṣak tasmāttāni
                        yuktyā samāhitaḥ //  
 Su.1.27.25ab  etairupāyaiḥ śalyaṃ tu
                        naiva niryātyate yadi /  
 Su.1.27.25cd  matyā nipuṇayā vaidyo
                        yantrayogaiśca nirharet //  
 Su.1.27.26ab  śothapākau rujaścogrāḥ
                        kuryācchalyamanirhṛtam /  
 Su.1.27.26cd  vaikalyaṃ maraṇaṃ cā+api
                        tasmādyatnādvinirharet //  
 iti suśrutasaṃhitāyāṃ sūtrasthāne śalyāpanayanīyo nāma
                        saptaviṃśatitamo+adhyāyaḥ //  
 
 
                    aṣṭāviṃśatitamo+adhyāyaḥ /
                     Su.1.28.1  athāto
                        viparītāviparītavraṇavijñānīyamadhyāyaṃ vyākhyāsyāmaḥ //  
 Su.1.28.2  yathovāca bhagavān dhanvantariḥ
                        //  
 Su.1.28.3ab  phalāgnijalavṛṣṭīnāṃ
                        puṣpadhūmāmbudā yathā /  
 Su.1.28.3cd  khyāpayanti bhaviṣyatvaṃ
                        tathā riṣṭāni pañcatām //  
 Su.1.28.4ab  tāni saukṣmyāt pramādādvā
                        tathaivāśu vyatikramāt /  
 Su.1.28.4cd  gṛhyante
                        nodgatānyajñairmumūrṣorna tvasaṃbhavāt //  
 Su.1.28.5ab  dhruvaṃ tu maraṇaṃ riṣṭe
                        brāhmaṇaistat kilāmalaiḥ /  
 Su.1.28.5cd  rasāyanatapojapyatatparairvā
                        nivāryate //  
 Su.1.28.6ab  nakṣatrapīḍā bahudhā yathā
                        kālaṃ vipacyate /  
 Su.1.28.6cd  tathaivāriṣṭapākaṃ ca
                        bruvate bahavo janāḥ //  
 Su.1.28.7ab  asiddhimāpnuyālloke
                        pratikurvan gatāyuṣaḥ /  
 Su.1.28.7cd  ato+ariṣṭani yatnena
                        lakṣayet kuśalo bhiṣak //  
 Su.1.28.8ab  gandhavarṇarasādīnāṃ
                        viśeṣāṇāṃ svabhāvataḥ /  
 Su.1.28.8cd  vaikṛtaṃ yat tadācaṣṭe
                        vraṇinaḥ pakvalakṣaṇam //  
 Su.1.28.9ab  kaṭustīkṣṇaśca visraśca
                        gandhastu pavanādibhiḥ /  
 Su.1.28.9cd  lohagandhistu raktena
                        vyāmiśraḥ sānnipātikaḥ //  
 Su.1.28.10ab  lājātasītailasamāḥ
                        kiṃcidvisrāśca gandhataḥ /  
 Su.1.28.10cd  jñeyāḥ prakṛtigandhāḥ syuḥ
                        rato+anyadgandhavaikṛtam //  
 Su.1.28.11ab 
                        madhyāgurvājyasumanaḥpadmacandanacampakaiḥ /  
 Su.1.28.11cd  sagandhā divyagandhāśca
                        mumūrṣūṇāṃ vraṇāḥ smṛtāḥ //  
 Su.1.28.12ab 
                        śvavājimūṣikadhvāṅkṣapūtivallūramatkuṇaiḥ /  
 Su.1.28.12cd  sagandhāḥ paṅkagandhāśca
                        bhūmigandhāśca garhitāḥ //  
 Su.1.28.13ab 
                        dhyāmakuṅkumakaṅkuṣṭhasavarṇāḥ pittakopataḥ /  
 Su.1.28.13cd  na dahyante na cūṣyante
                        bhiṣak tān parivarjayet //  
 Su.1.28.14ab  kaṇḍūmantaḥ sthirāḥ śvetāḥ
                        snigdhāḥ kaphanimittataḥ /  
 Su.1.28.14cd  dūyante vā+api dahyante
                        bhiṣak tān parivarjayet //  
 Su.1.28.15ab  kṛṣṇāstu ye tanusrāvā
                        vātajā marmatāpinaḥ /  
 Su.1.28.15cd  svalpāmapi na kurvanti
                        rujaṃ tān parivarjayet //  
 Su.1.28.16ab  kṣveḍanti ghurghurāyante
                        jvalantīva ca ye vraṇāḥ /  
 Su.1.28.16cd  tvaṅnāṃsasthāśca pavanaṃ
                        saśabdaṃ visṛjanti ye //  
 Su.1.28.17ab  ye ca marmasvasaṃbhūtā
                        bhavantyatyarthavedanāḥ /  
 Su.1.28.17cd  dahyante cāntaratyarthaṃ
                        bahiḥ śītāśca ye vraṇāḥ //  
 Su.1.28.18ab  dahyante bahiratyarthaṃ
                        bhavantyantaśca śītalāḥ /  
 Su.1.28.18cd  śaktidhvajarathā
                        kuntavājivāraṇagovṛṣāḥ //  
 Su.1.28.19ab  yeṣu cāpyavabhāseran
                        prāsādākṛtayastathā /  
 Su.1.28.19cd  cūrṇāvakīrṇā iva ye bhānti
                        vā na ca cūrṇitāḥ //  
 Su.1.28.20ab 
                        prāṇamāṃsakṣayaśvāsakāsārocakapīḍitāḥ /  
 Su.1.28.20cd  pravṛddhapūyarudhirā vraṇā
                        yeṣāṃ ca marmasu //  
 Su.1.28.21ab  kriyābhiḥ samyagārabdhā na
                        sidhyanti ca ye vraṇāḥ /  
 Su.1.28.21cd  varjayettān bhiṣak prājñaḥ
                        saṃrakṣannātmano yaśaḥ //  
 iti suśrutasaṃhitāyāṃ sūtrasthāne viparītāviparītavraṇavijñānīyo
                        nāmāṣṭaviṃśatitamo+adhyāyaḥ //  
 
 
                     ekonatriṃśattamo+adhyāyaḥ /
                     Su.1.29.1  athāto
                        viparītāviparītasvapnanidarśanīyamadhyāyaṃ vyākhyāsyāmaḥ //  
 Su.1.29.2  yathovāca bhagavān dhanvantariḥ
                        //  
 Su.1.29.3ab  dūtadarśanasaṃbhāṣā
                        veṣāśceṣṭitameva ca /  
 Su.1.29.3cd  ṛkṣaṃ velā tithiścaiva
                        nimittaṃ śakuno+anilaḥ //  
 Su.1.29.4ab  deśo vaidyasya
                        vāgdehamanasāṃ ca viceṣṭitam /  
 Su.1.29.4cd  kathayantyāturagataṃ śubhaṃ
                        vā yadi vā+aśubham //  
 Su.1.29.5ab  pākhaṇḍāśramavarṇānāṃ
                        sapakṣāḥ karmasiddhaye /  
 Su.1.29.5cd  ta eva viparītāḥ syurdūtāḥ
                        karmavipattaye //  
 Su.1.29.6ab  napuṃsakaṃ strī bahavo
                        naikakāryā asūyakāḥ /  
 Su.1.29.6cd  gardabhoṣṭrarathaprāptāḥ
                        prāptā vā syuḥ paramparāḥ //  
 Su.1.29.7ab  vaidyaṃ ya upasarpanti
                        dūtāste cāpi garhitāḥ /  
 Su.1.29.7cd  pāśadaṇḍāyudhadharāḥ
                        pāṇḍuretaravāsasaḥ //  
 Su.1.29.8ab 
                        ārdrajīrṇāpasavyaikamalinoddhvastavāsasaḥ /  
 Su.1.29.8cd  nyūnādhikāṅgā udvignā vikṛtā
                        raudrarūpiṇaḥ //  
 Su.1.29.9ab 
                        rūkṣaniṣṭhuravādāścāpyamāṅgalyābhidhāyinaḥ /  
 Su.1.29.9cd  chindantastṛṇakāṣṭhāni
                        spṛśanto nāsikāṃ stanam //  
 Su.1.29.10ab 
                        vastrāntānāmikākeśanakharomadaśāspṛśaḥ /  
 Su.1.29.10cd 
                        srotovarodhahṛdgaṇḍamūrdhoraḥkukṣipāṇayaḥ //  
 Su.1.29.11ab 
                        kapālopalabhasmāsthituṣāṅgārakarāśca ye /  
 Su.1.29.11cd  vilikhanto mahīṃ
                        kiṃcinmuñcanto loṣṭabhedinaḥ //  
 Su.1.29.12ab  tailakardamadigdhāṅgā
                        raktasraganulepanāḥ /  
 Su.1.29.12cd  phalaṃ pakvamasāraṃ vā
                        gṛhītvā+anyacca tadvidham //  
 Su.1.29.13ab  nakhairnakhāntaraṃ vā+api
                        kareṇa caraṇaṃ tathā /  
 Su.1.29.13cd  upānaccarmahastā vā
                        vikṛtavyādhipīḍitāḥ //  
 Su.1.29.14ab  vāmācārā rudantaśca
                        śvāsino vikṛtekṣaṇāḥ /  
 Su.1.29.14cd  yāmyāṃ diśaṃ prāñjalayo
                        viṣamaikapade sthitāḥ //  
 Su.1.29.15ab  vaidyaṃ ya upasarpanti
                        dūtāste cāpi garhitāḥ /  
 Su.1.29.15cd  dakṣiṇābhimukhaṃ deśe
                        tvaśucau vā hutāśanam / ^ 
 Su.1.29.15ef  jvalayantaṃ pacantaṃ vā
                        krūrakarmaṇi codyatam //  
 Su.1.29.16ab  nagnaṃ bhūmau śayānaṃ vā
                        vegotsargeṣu vā+aśucim /  
 Su.1.29.16cd  prakīrnākeśamabhyaktaṃ
                        svinnaṃ viklavameva vā //  
 Su.1.29.17ab  vaidyaṃ ya upasarpanti
                        dūtāste cāpi garhitāḥ /  
 Su.1.29.17cd  vaidyasya paitrye daive vā
                        kārye cotpātadarśane //  
 Su.1.29.18ab  madhyāhne cārdharātre vā
                        sandhyayoḥ kṛttikāsu ca /  
 Su.1.29.18cd  ārdrāśleṣāmaghāmūlapūrvāsu
                        bharaṇīṣu ca //  
 Su.1.29.19ab  caturthyāṃ vā navamyāṃ vā
                        ṣaṣṭhyāṃ sandhidineṣu ca /  
 Su.1.29.19cd  vaidyaṃ ya upasarpanti
                        dūtāste cāpi garhitāḥ //  
 Su.1.29.20ab  svinnābhitaptā madhyāhne
                        jvalanasya samīpataḥ /  
 Su.1.29.20cd  garhitāḥ pittarogeṣu dūtā
                        vaidyamupāgatāḥ //  
 Su.1.29.21ab  ta eva kapharogeṣu
                        karmasiddhikarāḥ smṛtāḥ /  
 Su.1.29.21cd  etena śeṣaṃ vyākhyātaṃ
                        buddhvā saṃvibhajettu tat //  
 Su.1.29.22ab  raktapittātisāreṣu
                        prameheṣu tathaiva ca /  
 Su.1.29.22cd  praśasto jalarodheṣu
                        dūtavaidyasamāgamaḥ //  
 Su.1.29.23ab  vijñāyaivaṃ vibhāgaṃ tu
                        śeṣaṃ budhyeta paṇḍitaḥ /  
 Su.1.29.23cd  śuklavāsāḥ śucirgauraḥ
                        śyāmo vā priyadarśanaḥ //  
 Su.1.29.24ab  svasyām jātau svagotro vā
                        dūtaḥ kāryakaraḥ smṛtaḥ /  
 Su.1.29.24cd  goyānenāgatastuṣṭaḥ
                        pādābhyāṃ śubhaceṣṭitaḥ //  
 Su.1.29.25ab  smṛtimān vidhikālajñaḥ
                        svatantraḥ pratipattimān /  
 Su.1.29.25cd  alaṅkṛto maṅgalavān dūtaḥ
                        kāryakaraḥ smṛtaḥ //  
 Su.1.29.26ab  svasthaṃ prāṅnukhamāsīnaṃ
                        same deśe śucau śucim /  
 Su.1.29.26cd  upasarpati yo vaidyaṃ sa
                        ca kāryakaraḥ smṛtaḥ //  
 Su.1.29.27ab 
                        māṃsodakumbhātapatravipravāraṇagovṛṣāḥ /  
 Su.1.29.27cd  śuklavarṇāśca pūjyante
                        prasthāne darśanaṃ gatāḥ //  
 Su.1.29.28ab  strī putriṇī savatsā
                        gaurvardhamānamalaṅkṛtā /  
 Su.1.29.28cd  kanyā matsyāḥ phalaṃ cāmaṃ
                        svastikaṃ modakā dadhi //  
 Su.1.29.29ab  hiraṇyākṣatapātraṃ vā
                        ratnāni sumano nṛpaḥ /  
 Su.1.29.29cd  apraśānto+analo vājī
                        haṃsaścāṣaḥ śikhī tathā //  
 Su.1.29.30ab 
                        brahmadundubhijīmūtaśaṅkhaveṇurathasvanāḥ /  
 Su.1.29.30cd  siṃhagovṛṣanādāśca
                        hreṣitaṃ gajabṛṃhitam //  
 Su.1.29.31ab  śastaṃ haṃsarutaṃ nṇṇāṃ
                        kauśikaṃ caiva vāmataḥ /  
 Su.1.29.31cd  prasthāne yāyinaḥ śreṣṭhā
                        vācaśca hṛdayaṅgamāḥ //  
 Su.1.29.32ab  patrapuṣpaphalopetān
                        sakṣīrānnīrujo drumān /  
 Su.1.29.32cd  āśritā vā
                        nabhoveśmadhvajatoraṇavedikāḥ //  
 Su.1.29.33ab  dikṣu śāntāsu vaktāro
                        madhuraṃ pṛṣṭhato+anugāḥ /  
 Su.1.29.33cd  vāmā vā dakṣīṇā vā+api
                        śakunāḥ karmasiddhaye //  
 Su.1.29.34ab  śuṣke+aśanihate+apatre
                        vallīnaddhe sakaṇṭake /  
 Su.1.29.34cd 
                        vṛkṣe+athavā+aśmabhasmāsthiviṭtuṣāṅgārapāṃśuṣu //  
 Su.1.29.35ab  caityavalmīkaviṣamasthitā
                        dīptakharasvarāḥ /  
 Su.1.29.35cd  purato dikṣu dīptāsu
                        vaktāro nārthasādhakāḥ //  
 Su.1.29.36ab  punnāmānaḥ khagā vāmāḥ
                        strīsaṃjñā dakṣiṇāḥ śubhāḥ /  
 Su.1.29.36cd  dakṣiṇādvāmagamanaṃ
                        praśastaṃ śvaśṛgālayoḥ / ^ 
 Su.1.29.36ef  vāmaṃ nakulacāṣāṇāṃ
                        nobhayaṃ śaśasarpayoḥ //  
 Su.1.29.37ab  bhāsakauśikayoścaiva na
                        praśastaṃ kilobhayam /  
 Su.1.29.37cd  darśanaṃ vā rutaṃ cāpi na
                        godhākṛkalāsayoḥ //  
 Su.1.29.38ab 
                        dūtairaniṣṭaistulyānāmaścastaṃ darśanaṃ nṛṇām /  
 Su.1.29.38cd 
                        kulatthatilakārpāsatuṣapāṣāṇabhasmanām //  
 Su.1.29.39ab  pātraṃ neṣṭaṃ
                        tathā+aṅgāratailakardamapūritam /  
 Su.1.29.39cd  prasannetaramadyānāṃ
                        pūrṇaṃ vā raktasarṣapaiḥ //  
 Su.1.29.40ab  śavakāṣṭhapalāśānāṃ
                        śuṣkāṇāṃ pathi saṅgamāḥ /  
 Su.1.29.40cd  neṣyante
                        patitāntasthadīnāndharipavastathā //  
 Su.1.29.41ab  mṛduḥ śīto+anukūlaśca
                        sugandhiścānilaḥ śubhaḥ /  
 Su.1.29.41cd  kharoṣṇo+aniṣṭagandhaśca
                        pratilomaśca garhitaḥ //  
 Su.1.29.42ab  granthyarbudādiṣu sadā
                        chedaśabdastu pūjitaḥ /  
 Su.1.29.42cd  vidradhyudaragulmeṣu
                        bhedaśabdastathaiva ca //  
 Su.1.29.43ab  raktapittātisāreṣu
                        ruddhaśabdaḥ praśasyate /  
 Su.1.29.43cd  evaṃ vyādhiviśeṣeṇa
                        nimittamupadhārayet //  
 Su.1.29.44ab 
                        tathaivākruṣṭahākaṣṭamākrandaruditasvanāḥ /  
 Su.1.29.44cd  chardyāṃ vātapurīṣāṇāṃ
                        śabdo vai gardabhoṣṭrayoḥ //  
 Su.1.29.45ab  pratiṣiddhaṃ tathā bhagnaṃ
                        kṣutaṃ skhalitamāhatam /  
 Su.1.29.45cd  daurmanasyaṃ ca vaidyasya
                        yātrāyāṃ na praśasyate //  
 Su.1.29.46ab 
                        praveśe+apyetaduddeśādavekṣyaṃ ca tathā+āture /  
 Su.1.29.46cd  pratidvāraṃ gṛhe vā+asya
                        punaretanna gaṇyate //  
 Su.1.29.47ab 
                        keśabhasmāsthikāṣṭhāśmatuṣakārpāsakaṇṭakāḥ /  
 Su.1.29.47cd  khaṭvordhvapādā madyāpo
                        vasā tailaṃ tilāstṛṇam //  
 Su.1.29.48ab 
                        napuṃsakavyaṅgabhagnanagnamuṇḍāsitāmbarāḥ /  
 Su.1.29.48cd  prasthāne vā praveśe vā
                        neṣyante darśanaṃ gatāḥ //  
 Su.1.29.49ab  bhāṇḍānāṃ saṃkarasthānāṃ
                        sthānāt saṃcaraṇaṃ tathā /  
 Su.1.29.49cd  nikhātotpāṭanaṃ bhaṅgaḥ
                        patanaṃ nirgamastathā //  
 Su.1.29.50ab  vaidyāsanāvasādo vā rogī
                        vā syādadhomukhaḥ /  
 Su.1.29.50cd  vaidyaṃ saṃbhāṣamāṇo+aṅgaṃ
                        kuḍyamāstaraṇāni vā //  
 Su.1.29.51ab  pramṛjyādvā dhunīyādvā
                        karau pṛṣṭhaṃ śirastathā /  
 Su.1.29.51cd  hastaṃ cākṛṣya vaidyasya
                        nyasecchirasi corasi //  
 Su.1.29.52ab  yo vaidyamunmukhaḥ
                        pṛcchedunmārṣṭi svāṅgamāturaḥ /  
 Su.1.29.52cd  na sa sidhyati vaidyo vā
                        gṛhe yasya na pūjyate //  
 Su.1.29.53ab  bhavane pūjyate vā+api
                        yasya vaidyaḥ sa sidhyati /  
 Su.1.29.53cd  śubhaṃ śubheṣu
                        dūtādiṣvaśubhaṃ hyaśubheṣu ca //  
 Su.1.29.54ab  āturasya dhruvaṃ
                        tasmāddūtādīn lakṣayedbhiṣak /  
 Su.1.29.54cd  svapnānataḥ pravakṣyāmi
                        maraṇāya śubhāya ca //  
 Su.1.29.55ab  suhṛdo yāṃ śca paśyanti
                        vyādhito vā svayaṃ tathā /  
 Su.1.29.55cd  snehābhyaktaśarīrastu
                        karabhavyālagardabhaiḥ //  
 Su.1.29.56ab  varāhairmahiṣairvā+api yo
                        yāyāddakṣiṇāmukhaḥ /  
 Su.1.29.56cd  raktāmbaradharā kṛṣṇā
                        hasantī muktamūrdhajā //  
 Su.1.29.57ab  yaṃ vā karṣati baddhvā
                        strī nṛtyantī dakṣiṇāmukham /  
 Su.1.29.57cd  antāvasāyibhiryo
                        vā+ākṛṣyate dakṣiṇāmukhaḥ //  
 Su.1.29.58ab  pariṣvajeran yaṃ vā+api
                        pretāḥ pravrajitāstathā /  
 Su.1.29.58cd  muhurāghrāyate yastu
                        śvāpadairvikṛtānanaiḥ //  
 Su.1.29.59ab  pibenmadhu ca tailaṃ ca yo
                        vā paṅke+avasīdati /  
 Su.1.29.59cd  paṅkapradigdhagātro vā
                        pranṛtyet prahasettathā //  
 Su.1.29.60ab  nirambaraśca yo raktāṃ
                        dhārayecchirasi srajam /  
 Su.1.29.60cd  yasya vaṃśo nalo vā+api
                        tālo vorasi jāyate //  
 Su.1.29.61ab  yaṃ vā matsyo grasedyo vā
                        jananīṃ praviśennaraḥ /  
 Su.1.29.61cd  parvatāgrāt patedyo vā
                        śvabhre vā tamasā+āvṛte //  
 Su.1.29.62ab  hriyate srotasā yo vā yo
                        vā mauṇḍyamavāpnuyāt /  
 Su.1.29.62cd  parājīyeta badhyeta
                        kākādyairvā+abhibhūyate //  
 Su.1.29.63ab  patanaṃ tārakādīnāṃ
                        praṇāśaṃ dīpacakṣuṣoḥ /  
 Su.1.29.63cd  yaḥ paśyeddevatānāṃ ca
                        (ā.vā) prakampamavanestathā //  
 Su.1.29.64ab  yasya chardirvireko vā
                        daśanāḥ prapatanti vā /  
 Su.1.29.64cd  śālmalīṃ kiṃśukaṃ yūpaṃ
                        valmīkaṃ pāribhadrakam //  
 Su.1.29.65ab  puṣpāḍhyaṃ kovidāraṃ vā
                        citāṃ vā yo+adhirohati /  
 Su.1.29.65cd  kārpāsatailapiṇyākalohāni
                        lavaṇaṃ tilān //  
 Su.1.29.66ab  labhetāśnīta vā
                        pakvamannaṃ yaśca pibet surām /  
 Su.1.29.66cd  svasthaḥ sa labhate
                        vyādhiṃ vyādhito mṛtyumṛcchati //  
 Su.1.29.67ab  yathāsvaṃ prakṛtisvapno
                        vismṛto vihatastathā /  
 Su.1.29.67cd  cintākṛto divā dṛṣto
                        bhavantyaphaladāstu te //  
 Su.1.29.68ab  jvaritānāṃ śunā sakhyaṃ
                        kapisakhyaṃ tu śoṣiṇām /  
 Su.1.29.68cd  unmāde rākṣasaiḥ
                        pretairapasmāre pravartanam //  
 Su.1.29.69ab  mehātisāriṇāṃ toyapānaṃ
                        snehasya kuṣṭhinām /  
 Su.1.29.69cd  gulmeṣu sthāvarotpattiḥ
                        koṣṭhe mūrdhni śiroruji //  
 Su.1.29.70ab  śaṣkulībhakṣaṇaṃ
                        chardyāmadhvā śvāsapipāsayoḥ /  
 Su.1.29.70cd  haridraṃ bhojanaṃ vā+api
                        yasya syāt pāṇḍurogiṇaḥ //  
 Su.1.29.71ab  raktapittī pibedyastu
                        śoṇitaṃ sa vinaśyati /  
 Su.1.29.71cd  svapnānevaṃvidhān dṛṣṭvā
                        prātarutthāya yatnavān //  
 Su.1.29.72ab  dadyānmāṣāṃstilāṃllohaṃ
                        viprebhyaḥ kāñcanaṃ tathā /  
 Su.1.29.72cd  japeccāpi śubhān mantrān
                        gāyatrīṃ tripadāṃ tathā //  
 Su.1.29.73ab  dṛṣṭvā tu prathame yāme
                        svapyād dhyātvā punaḥ śubham /  
 Su.1.29.73cd  japedvā+anyatamaṃ vede
                        brahmacārī samāhitaḥ //  
 Su.1.29.74ab  devatāyatane caiva
                        vasedrātritrayaṃ tathā /  
 Su.1.29.74cd  viprāṃśca pūjayennityaṃ
                        duḥsvapnāt pravimucyate //  
 Su.1.29.75ab  ata ūrdhvaṃ pravakṣyāmi
                        praśastaṃ svapnadarśanam /  
 Su.1.29.75cd  devān dvijāngovṛṣabhān
                        jīvataḥ suhṛdo nṛpān //  
 Su.1.29.76ab  samiddhamagniṃ sādhūṃśca
                        nirmalāni jalāni ca /  
 Su.1.29.76cd  paśyet kalyāṇalābhāya
                        vyādherapagamāya ca //  
 Su.1.29.77ab  māṃsaṃ matsyān srajaḥ
                        śvetā vāsāṃsi ca phalāni ca /  
 Su.1.29.77cd  labhante dhanalābhāya
                        vyādherapagamāya ca //  
 Su.1.29.78ab 
                        mahāprāsādasaphalavṛkṣavāraṇaparvatān /  
 Su.1.29.78cd  āroheddravyalābhāya
                        vyādherapagamāya ca //  
 Su.1.29.79ab  nadīnadasamudrāṃśca
                        kṣubhitān kaluṣodakān /  
 Su.1.29.79cd  taret kalyāṇalābhāya
                        vyādherapagamāya ca //  
 Su.1.29.80ab  urago vā jalauko vā
                        bhramaro vā+api yaṃ daśet /  
 Su.1.29.80cd  ārogyaṃ nirdiśettasya
                        dhanalābhaṃ ca buddhimān //  
 Su.1.29.81ab  evaṃrūpān śubhān svapnān
                        yaḥ paśyedvyādhito naraḥ /  
 Su.1.29.81cd  sa dīrghāyuriti
                        jñeyastasmai karma samācaret //  
 iti suśrutasaṃhitāyāṃ sūtrasthāne viparītāviparītasvapnanidarśanīyo
                        nāmaikonatriṃśattamo+adhyāyaḥ //  
 
 
                     triṃśattamo+adhyāyaḥ /
                     Su.1.30.1  athātaḥ
                        pañcendriyārthavipratipattimadhyāyaṃ vyākhyāsyāmaḥ //  
 Su.1.30.2  yathovāca bhagavān dhanvantariḥ
                        //  
 Su.1.30.3ab  śarīraśīlayoryasya
                        prakṛtervikṛtirbhavet /  
 Su.1.30.3cd  tattvariṣṭaṃ samāsena
                        vyāsatastu nibodha me //  
 Su.1.30.4ab  śṛṇoti vividhān śabdān yo
                        divyānāmabhāvataḥ /  
 Su.1.30.4cd 
                        samudrapurameghānāmasaṃpattau ca niḥsvanān //  
 Su.1.30.5ab  tān svanānnāvagṛhṇāti
                        manyate cānyaśabdavat /  
 Su.1.30.5cd  grāmyāraṇyasvanāṃścāpi
                        viparītān śṛṇoti ca //  
 Su.1.30.6ab  dviṣacchabdeṣu ramate
                        suhṛcchabdeṣu kupyati /  
 Su.1.30.6cd  na śṛṇoti ca yo+akasmāttaṃ
                        bruvanti gatāyuṣam //  
 Su.1.30.7ab  yastūṣṇamiva gṛhṇāti
                        śītamuṣṇaṃ ca śītavat /  
 Su.1.30.7cd  saṃjātaśītapiḍako yaśca
                        dāhena pīḍyate //  
 Su.1.30.8ab  uṣṇagātro+atimātraṃ ca yaḥ
                        śītena pravepate /  
 Su.1.30.8cd  prahārānnābhijānāti
                        yo+aṅgacchedamathāpi vā //  
 Su.1.30.9ab  pāṃśunevāvakīrṇāni yaśca
                        gātrāṇi manyate /  
 Su.1.30.9cd  varṇānyatā vā rājyo vā yasya
                        gātre bhavanti hi //  
 Su.1.30.10ab  snātānuliptaṃ yaṃ cāpi
                        bhajante nīlamakṣikāḥ /  
 Su.1.30.10cd  sugandhirvā+ati
                        yo+akasmāttaṃ bruvanti gatāyuṣam //  
 Su.1.30.11ab  viparītena gṛhṇāti rasān
                        yaścopayojitān /  
 Su.1.30.11cd  upayuktāḥ kramādyasya rasā
                        doṣābhivṛddhaye //  
 Su.1.30.12ab  yasya doṣāgnisāmyaṃ ca
                        kuryurmithyopayojitāḥ /  
 Su.1.30.12cd  yo vā rasānna saṃvetti
                        gatāsuṃ taṃ pracakṣate //  
 Su.1.30.13ab  sugandhaṃ vetti durgandhaṃ
                        durgandhasya sugandhitām /  
 Su.1.30.13cd  gṛhṇīte vā+anyathā gandhaṃ
                        śānte dīpe ca nīrujaḥ //  
 Su.1.30.14ab  yo vā gandhānna jānāti
                        gatāsuṃ taṃ vinirdiśet /  
 Su.1.30.14cd  dvandvānyuṣṇahimādīni
                        kālāvasthā diśastathā //  
 Su.1.30.15ab  viparītena gṛhṇāti
                        bhāvānanyāṃśca yo naraḥ /  
 Su.1.30.15cd  divā jyotīṃṣi yaścāpi
                        jvalitānīva paśyati //  
 Su.1.30.16ab  rātrau sūryaṃ jvalantaṃ vā
                        divā vā candravarcasam /  
 Su.1.30.16cd  ameghopaplave yaśca
                        śakracāpataḍidguṇān //  
 Su.1.30.17ab  taḍittvato+asitān yo vā
                        nirmale gagane ghanān /  
 Su.1.30.17cd  vimānayānaprāsādairyaśca
                        saṃkulamambaram //  
 Su.1.30.18ab  yaścānilaṃ
                        mūrtimantamantarikṣaṃ ca paśyati /  
 Su.1.30.18cd 
                        dhūmanīhāravāsobhirāvṛtāmiva medinīm //  
 Su.1.30.19ab  pradīptamiva lokaṃ ca yo
                        vā plutamivāmbhasā /  
 Su.1.30.19cd  bhūmimaṣṭāpadākārāṃ
                        lekhābhiryaśca paśyati //  
 Su.1.30.20ab  na paśyati sanakṣatrāṃ
                        yaścā devīmarundhatīm /  
 Su.1.30.20cd  dhruvamākāśagaṅgāṃ vā taṃ
                        vadanti gatāyuṣam //  
 Su.1.30.21ab  jyotsnādarśoṣṇatoyeṣu
                        chāyāṃ yaśca na paśyati /  
 Su.1.30.21cd  paśyatyekāṅgahīnāṃ vā
                        vikṛtāṃ vā+anyasattvajām //  
 Su.1.30.22ab  śvakākakaṅkagṛdhṛāṇāṃ
                        pretānāṃ yakṣarakṣasām /  
 Su.1.30.22cd  piśācoraganāgānāṃ bhūtānāṃ
                        vikṛtāmapi //  
 Su.1.30.23ab  yo vā mayūrakaṇṭhābhaṃ
                        vidhūmaṃ vahnimīkṣate /  
 Su.1.30.23cd  āturasya bhavenmṛtyuḥ
                        svastho vyādhimāvāpnuyāt //  
 iti suśrutasaṃhitāyāṃ sūtrasthāne pañcendriyārthavipratipattirnāma
                        triṃśo+adhyāyaḥ //  
 
 
                     ekatriṃśattamo+adhyāyaḥ /
                     Su.1.31.1 
                        athātaśchāyāvipratipattimadhyāyaṃ vyākhyāsyāmaḥ //  
 Su.1.31.2  yathovāca bhagavān dhanvantariḥ
                        //  
 Su.1.31.3ab  śyāvā lohitikā nīlā pītikā
                        vā+api mānavam /  
 Su.1.31.3cd  abhidravanti yaṃ chāyāḥ sa
                        parāsurasaṃśayam //  
 Su.1.31.4ab  hīrapakramate yasya
                        prabhādhṛtismṛtiśriyaḥ /  
 Su.1.31.4cd  akasmādyaṃ bhajante vā sa
                        parāsurasaṃśayam //  
 Su.1.31.5ab  yasyādharauṣṭhaḥ patitaḥ
                        kṣiptaścordhvaṃ tathottaraḥ /  
 Su.1.31.5cd  ubhau vā jāmbavābhāsau
                        durlabhaṃ tasya jīvitam //  
 Su.1.31.6ab  āraktā daśanā yasya śyāvā vā
                        syuḥ patanti vā /  
 Su.1.31.6cd  khañjanapratimā vā+api taṃ
                        gatāyuṣamādiśet //  
 Su.1.31.7ab  kṛṣṇā stabdhā+avaliptā vā
                        jihvā śūnā ca yasya vai /  
 Su.1.31.7cd  karkaśā vā bhavedyasya
                        so+acirādvijahātyasūn //  
 Su.1.31.8ab  kuṭilā sphuṭitā vā+api śuṣkā
                        vā yasya nāsikā /  
 Su.1.31.8cd  avasphūrjati magnā vā na sa
                        jīvati mānavaḥ //  
 Su.1.31.9ab  saṃkṣipte viṣame stabdhe
                        rakte sraste ca locane /  
 Su.1.31.9cd  syātāṃ vā prasrute yasya sa
                        gatāyurnaro dhruvam //  
 Su.1.31.10ab  keśāḥ sīmantino yasya
                        saṃkṣipte vinate bhruvau /  
 Su.1.31.10cd  lunanti cākṣipakṣmāṇi
                        so+acirādyāti mṛtyave //  
 Su.1.31.11ab  nāharatyannamāsyasthaṃ na
                        dhārayati yaḥ śiraḥ /  
 Su.1.31.11cd  ekāgradṛṣṭirmūḍhātmā
                        sadyaḥ prāṇān jahāti saḥ //  
 Su.1.31.12ab  balavān durbalo vā+api
                        saṃmohaṃ yo+adhigacchati /  
 Su.1.31.12cd  utthāpyamāno bahuśastaṃ
                        pakvaṃ bhiṣagādiśet //  
 Su.1.31.13ab  uttānaḥ sarvadā śete pādau
                        vikurute ca yaḥ /  
 Su.1.31.13cd  viprasāraṇaśīlo vā na sa
                        jīvati mānavaḥ //  
 Su.1.31.14ab 
                        śītapādakarocchvāsaśchinnocchvāsaśca yo bhavet /  
 Su.1.31.14cd  kākocchvāsaśca yo
                        martyastaṃ dhīraḥ parivarjayet //  
 Su.1.31.15ab  nidrā na chidyate yasya yo
                        vā jāgarti sarvadā /  
 Su.1.31.15cd  muhyedvā vaktukāmaśca
                        pratyākhyeyaḥ sa jānatā //  
 Su.1.31.16ab  uttarauṣṭhaṃ ca yo
                        lihyādutkārāṃśca karoti yaḥ /  
 Su.1.31.16cd  pretairvā bhāṣate sārdhaṃ
                        pretarūpaṃ tamādiśet //  
 Su.1.31.17ab  svebhyaḥ saromakūpebhyo
                        yasya raktaṃ pravartate /  
 Su.1.31.17cd  puruṣasyāviṣārtasya sadyo
                        jahyāt sa jīvitam //  
 Su.1.31.18ab  vātāṣṭhīlā tu hṛdaye
                        yasyordhvamanuyāyinī /  
 Su.1.31.18cd  rujā+annavidveṣakarī sa
                        parāsurasaṃśayam //  
 Su.1.31.19ab  ananyopadravakṛtaḥ śophaḥ
                        pādasamutthitaḥ /  
 Su.1.31.19cd  puruṣaṃ hanti nārīṃ tu
                        mukhajo guhyajo dvayam //  
 Su.1.31.20ab  atisāro jvaro hikkā
                        chardiḥ śūnāṇḍameḍhratā /  
 Su.1.31.20cd  śvāsinaḥ kāsino vā+api
                        yasya taṃ kṣīṇamādiśet //  
 Su.1.31.21ab  svedo dāhaśca balavān
                        hikkā śvāsaśca mānavam /  
 Su.1.31.21cd  balavantamapi
                        prāṇairviyuñjanti na saṃśayaḥ //  
 Su.1.31.22ab  śyāvā jihvā bhavedyasya
                        savyaṃ cākṣi nimajjati /  
 Su.1.31.22cd  mukhaṃ ca jāyate pūti
                        yasya taṃ parivarjayet //  
 Su.1.31.23ab  vaktramāpūryate+aśrubhiḥ
                        svidyataścaraṇāvubhau /  
 Su.1.31.23cd  cakṣuścākulatāṃ yāti
                        yamarāṣṭraṃ gamiṣyataḥ //  
 Su.1.31.24ab  atimātraṃ laghūni
                        syurgātrāṇi gurukāṇi vā /  
 Su.1.31.24cd  yasyākasmāt sa vijñeyo
                        gantā vaivasvatālayam //  
 Su.1.31.25ab 
                        paṅkamatsyavasātailaghṛtagandhāṃśca ye narāḥ /  
 Su.1.31.25cd  mṛṣṭagandhāṃśca ye vānti
                        gantāraste yamālayam //  
 Su.1.31.26ab  yūkā lalāṭamāyānti baliṃ
                        nāśnanti vāyasāḥ /  
 Su.1.31.26cd  yeṣāṃ vā+api ratirnāsti
                        yātāraste yamālayam //  
 Su.1.31.27ab  jvarātisāraśophāḥ
                        syuryasyānyonyāvasādinaḥ /  
 Su.1.31.27cd  prakṣīṇabalamāṃsasya nāsau
                        śakyaścikitsitum //  
 Su.1.31.28ab  kṣīṇasya yasya kṣuttṛṣṇe
                        hṛdyairmiṣṭairhitaistathā /  
 Su.1.31.28cd  na śāmyato+annapānaiśca
                        tasya mṛtyurupasthitaḥ //  
 Su.1.31.29ab  pravāhikā śiraḥśūlaṃ
                        koṣṭhaśūlaṃ ca dāruṇam /  
 Su.1.31.29cd  pipāsā balahāniśca tasya
                        mṛtyurupasthitaḥ //  
 Su.1.31.30ab  viṣameṇopacāreṇa
                        karmabhiśca purākṛtaiḥ /  
 Su.1.31.30cd  anityatvācca jantūnāṃ
                        jīvitaṃ nidhanaṃ vrajet //  
 Su.1.31.31ab  pretā bhūtāḥ piśācāśca
                        rakṣāṃsi vividhāni ca /  
 Su.1.31.31cd  maraṇābhimukhaṃ
                        nityamupasarpanti mānavam //  
 Su.1.31.32ab  tāni bheṣajavīryāṇi
                        pratighnanti jighāṃsayā /  
 Su.1.31.32cd  tasmānmoghāḥ kriyāḥ sarvā
                        bhavantyeva gatāyuṣām //  
 iti suśrutasaṃhitāyāṃ sūtrasthāne
                        chāyāvipratipattirnāmaikatriṃśattamo+adhyāyaḥ //  
 
 
                     dvātriṃśattamo+adhyāyaḥ /
                     Su.1.32.1  athātaḥ
                        svabhāvavipratipattimadhyāyaṃ vyākhyāsyāmaḥ //  
 Su.1.32.2  yathovāca bhagavān dhanvantariḥ
                        //  
 Su.1.32.3  svabhāvaprasiddhānāṃ
                        śarīraikadeśānāmanyabhāvitvaṃ maraṇāya / tadyathā śuklānāṃ kṛṣṇatvaṃ
                        kṛsṇānāṃ śuklatā raktānāmanyavarṇatvaṃ sthirāṇāṃ mṛdutvaṃ mṛdūnāṃ sthiratā
                        calānāmacalatvaṃ acalānāṃ calatā pṛthūnāṃ saṃkṣiptatvaṃ saṃkṣiptānāṃ pṛthutā
                        dīrghānāṃ hrasvatvaṃ hrasvānāṃ dīrghatā apatanadharmiṇāṃ patanadharmitvaṃ
                        patanadharmiṇāmapatanadharmitvaṃ akasmācca
                        śaityauṣṇyasnaigdhyaraukṣyaprastambhavaivarṇyāvasādanaṃ cāṅgānām //  
 Su.1.32.4  svebhyaḥ sthānebhyaḥ
                        śarīraikadeśānāmavasrastotkṣiptabhrāntāvakṣiptapatitavimuktanirgatāntargatagurulaghutvāni
                        pravālavarṇavyaṅgaprādurbhāvo vā+apyakasmāt sirāṇāṃ ca darśanaṃ lalāṭe
                        nāsāvaṃśe vā piḍakotpattiḥ lalāṭe prabhātakāle svedaḥ netrarogādvinā
                        vā+aśrupravṛttiḥ gomayacūrṇaprakāśasya vā rajaso darśanamuttamāṅge nilayanaṃ
                        vā kapotakaṅkakākaprabhṛtīnāṃ sūtrapurīṣavṛddhirabhuñjānānāṃ tatpraṇāśo
                        bhuñjānānāṃ vā stanamūlahṛdayoraḥsu ca śūlotpattayaḥ madhye śūnatvamanteṣu
                        parimlāyitvaṃ viparyayo vā tathā+ardhāṅge śvayathuḥ śoṣo+aṅgapakṣayorvā
                        naṣṭahīnavikalavikṛtasvaratā vā vivarṇapuṣpaprādurbhāvo vā
                        dantamukhanakhaśarīreṣu yasya vā+apsu kaphapurīṣaretāṃsi nimajjanti yasya vā
                        dṛṣṭimaṇḍale bhinnavikṛtāni rūpāṇyālokyante snehābhyaktakeśāṅga iva yo bhāti
                        yaśca durbalo bhaktadveṣātisārābhyāṃ pīḍyate kāsamānaśca tṛṣnābhibhūtaḥ
                        kṣīṇaścchardibhaktadveṣayuktaḥ saphenapūyarudhirodvāmī hatasvaraḥ
                        śūlābhipannaśca manuṣyaḥ śūnakaracaraṇavadanaḥ kṣīṇo+annadveṣī
                        srastapiṇḍikāṃsapāṇipādo jvarakāsābhibhūtaḥ yastu pūrvāhṇe bhuktamaparāhṇe
                        chardayatyavidagdhamatisāryate vā jvarakāsābhibhūtaḥ sa śvāsānmriyate
                        bastavadvilapan yaśca bhūmau patati srastamuṣkaḥ stabdhameḍhro bhagnagrīvaḥ
                        pranaṣṭamehanaśca manuṣyaḥ prāgviśuṣyamāṇahṛdaya ārdraśarīraḥ yaśca loṣṭaṃ
                        loṣṭenābhihanti kāṣṭhaṃ kāṣṭhena tṛṇāni vā chinatti adharoṣṭhaṃ daśati
                        uttaroṣṭhaṃ vā leḍhi āluñcati vā karṇāu keśāṃśca
                        devadvijagurusuhṛdvaidyāṃśca dveṣṭi yasya vakrānuvakragā grahā
                        garhitasthānagatāḥ pīḍayanti janmarkṣaṃ vā yasyolkāśanibhyāmabhihanyate horā
                        vā
                        gṛhadāraśayanāsanayānavāhanamaṇiratnopakaraṇagarhitalakṣaṇanimittaprādurbhāvo
                        veti //  
 Su.1.32.5  bhavanti cātra /  
 Su.1.32.5ab  cikitsyamānaḥ samyak ca
                        vikāro yo+abhivardhate /  
 Su.1.32.5cd  prakṣīṇabalamāṃsasya
                        lakṣaṇaṃ tadgatāyuṣaḥ //  
 Su.1.32.6ab  nivartate mahāvyādhiḥ sahasā
                        yasya dehinaḥ /  
 Su.1.32.6cd  na cāhāraphalaṃ yasya
                        dṛśyate sa vinaśyati //  
 Su.1.32.7ab  etānyariṣṭarūpāṇi samyag
                        budhyeta yo bhiṣak /  
 Su.1.32.7cd  sādhyāsādhyaparīkṣāyāṃ sa
                        rājñaḥ saṃmato bhavet //  
 iti suśrutasaṃhitāyāṃ sūtrasthāne svabhāvavipratipattirnāma
                        dvātriṃśo+adhyāyaḥ samāptaḥ //  
 
 
                    trayastriṃśattamo+adhyāyaḥ /
                     Su.1.33.1  athāto+avāraṇīyamadhyāyaṃ
                        vyākhyāsyāmaḥ //  
 Su.1.33.2  yathovāca bhagavān dhanvantariḥ
                        //  
 Su.1.33.3ab  upadravaistu ye juṣṭā
                        vyādhayo yāntyavāryatām /  
 Su.1.33.3cd  rasāyanādvinā vatsa tān
                        śṛṇvekamanā mama //  
 Su.1.33.4ab  vātavyādhiḥ pramehaśca
                        kuṣṭhamarśo bhagandaram /  
 Su.1.33.4cd  aśmarī mūḍhagarbhaśca
                        tathaivodaramaṣṭamam //  
 Su.1.33.5ab  aṣṭāvete prakṛtyaiva
                        duścikitsyā mahāgadāḥ /  
 Su.1.33.5cd 
                        prāṇamāṃsakṣayaśvāsatṛṣnāśoṣavamījvaraiḥ //  
 Su.1.33.6ab  mūrcchātisārahikkābhiḥ
                        punaścaitairupadrutāḥ /  
 Su.1.33.6cd  varjanīyā viśeṣeṇa bhiṣajā
                        siddhimicchatā //  
 Su.1.33.7ab  śūnaṃ suptatvacaṃ bhagnaṃ
                        kampādhmānanipīḍitam /  
 Su.1.33.7cd  naraṃ rujārtamantaśca
                        vātavyādhirvināśayet //  
 Su.1.33.8ab 
                        yathoktopadravāviṣṭamatiprasrutameva vā /  
 Su.1.33.8cd  piḍakāpīḍitaṃ gāḍhaṃ prameho
                        hanti mānavam //  
 Su.1.33.9ab  prabhinnaṃ prasrutāṅgaṃ ca
                        raktanetraṃ hatasvaram /  
 Su.1.33.9cd  pañcakarmaguṇātītaṃ kuṣṭhaṃ
                        hantīha kuṣṭhinam //  
 Su.1.33.10ab 
                        tṛṣṇārocakaśūlārtamatiprasrutaśoṇitam /  
 Su.1.33.10cd 
                        śophātīsārasaṃyuktamarśovyādhirvināśayet //  
 Su.1.33.11ab  vātamūtrapurīṣāṇi krimayaḥ
                        śukrameva ca /  
 Su.1.33.11cd  bhagandarāt prasravanti
                        yasya taṃ parivarjayet //  
 Su.1.33.12ab  praśūnanābhivṛṣaṇaṃ
                        ruddhamūtraṃ ruganvitam /  
 Su.1.33.12cd  aśmarī kṣapayatyāśu
                        sikatāśarkarānvitā //  
 Su.1.33.13ab  garbhakoṣaparāsaṅgo
                        makkallo yonisaṃvṛtiḥ /  
 Su.1.33.13cd  hanyāt striyaṃ mūḍhagarbhe
                        yathoktāścāpyupadravāḥ //  
 Su.1.33.14ab 
                        pārśvabhaṅgānnavidveṣaśophātīsārapīḍitam /  
 Su.1.33.14cd  viriktaṃ pūryamāṇaṃ ca
                        varjayedudarārditam //  
 Su.1.33.15ab  yastāmyati visaṃjñaśca
                        śete nipatito+api vā /  
 Su.1.33.15cd  śītārdito+antaruṣṇaśca
                        jvareṇa mriyate naraḥ //  
 Su.1.33.16ab  yo hṛṣṭaromā raktākṣo hṛdi
                        saṃghātaśūlavān /  
 Su.1.33.16cd  nityaṃ vaktreṇa
                        cocchvasyāttaṃ jvaro hanti mānavam //  
 Su.1.33.17ab  hikkāśvāsapipāsārtaṃ
                        mūḍhaṃ vibhrāntalocanam /  
 Su.1.33.17cd  santatocchvāsinaṃ kṣīṇaṃ
                        naraṃ kṣapayati jvaraḥ //  
 Su.1.33.18ab  āvilākṣaṃ pratāmyantaṃ
                        nidrāyuktamatīva ca /  
 Su.1.33.18cd  kṣīṇaśoṇitamāṃsaṃ ca naraṃ
                        nāśayati jvaraḥ //  
 Su.1.33.19ab  śvāsaśūlapipāsārtaṃ kṣīṇaṃ
                        jvaranipīḍitam /  
 Su.1.33.19cd  viśeṣeṇa naraṃ
                        vṛddhamatīsāro vināśayet //  
 Su.1.33.20ab 
                        śuklākṣamannadveṣṭāramūrdhvaśvāsanipīḍitam /  
 Su.1.33.20cd  kṛcchreṇa bahu mehantaṃ
                        yakṣmā hantīha mānavam //  
 Su.1.33.21ab 
                        śvāsaśūlapipāsānnavidveṣagranthimūḍhatāḥ /  
 Su.1.33.21cd  bhavanti durbalatvaṃ ca
                        gulmino mṛtyumeṣyataḥ //  
 Su.1.33.22ab  ādhmātaṃ baddhaniṣyandaṃ
                        chardihikkātṛḍanvitam /  
 Su.1.33.22cd  rujāśvāsasamāviṣṭaṃ
                        vidradhirnāśayennaram //  
 Su.1.33.23ab  pāṇḍudantanakho yaśca
                        pāṇḍunetraśca mānavaḥ /  
 Su.1.33.23cd  pāṇḍusaṃghātadarśī ca
                        pāṇḍurogī vinaśyati //  
 Su.1.33.24ab  lohitaṃ chardayedyastu
                        bahuśo lohitekṣaṇaḥ /  
 Su.1.33.24cd  raktānāṃ ca diśāṃ draṣṭā
                        raktapittī vinaśyati //  
 Su.1.33.25ab  avāṅnukhastūnmukho vā
                        kṣīṇamāṃsabalo naraḥ /  
 Su.1.33.25cd 
                        jāgariṣṇurasandehamunmādena vinaśyati //  
 Su.1.33.26ab  bahuśo+apasmarantaṃ tu
                        prakṣīṇaṃ calitabhruvam /  
 Su.1.33.26cd  netrābhyāṃ ca
                        vikurvāṇamapasmāro vināśayet //  
 iti suśrutasaṃhitāyāṃ sūtrasthāne+avāraṇīyo nāma
                        trayastriṃśattamo+adhyāyaḥ //  
 
 
                     catustriṃśattamo+adhyāyaḥ /
                     Su.1.34.1  athāto yuktasenīyamadhyāyaṃ
                        vyākhyāsyāmaḥ //  
 Su.1.34.2  yathovāca bhagavān dhanvantariḥ
                        //  
 Su.1.34.3ab  yuktasenasya nṛpateḥ
                        parānabhijigīṣataḥ /  
 Su.1.34.3cd  bhiṣajā rakṣaṇaṃ kāryaṃ
                        yathā tadupadekṣyate //  
 Su.1.34.4ab  vijigīṣuḥ
                        sahāmātyairyātrāyuktaḥ prayatnataḥ /  
 Su.1.34.4cd  rakṣitavyo viśeṣeṇa viṣādeva
                        narādhipaḥ //  
 Su.1.34.5ab  panthānamudakaṃ chāyāṃ
                        bhaktaṃ yavasamindhanam /  
 Su.1.34.5cd  dūṣayantyarayastacca
                        jānīyācchodhayettathā / ^ 
 Su.1.34.5ef  tasya liṅgaṃ cikitsā ca
                        kalpasthāne pravakṣyate //  
 Su.1.34.6ab  ekottaraṃ
                        mṛtyuśatamatharvāṇaḥ pracakṣate /  
 Su.1.34.6cd  tatraikaḥ kālasaṃyuktaḥ śeṣā
                        āgantavaḥ smṛtāḥ //  
 Su.1.34.7ab  doṣāgantujamṛtyubhyo
                        rasamantraviśāradau /  
 Su.1.34.7cd  rakṣetāṃ nṛpatiṃ nityaṃ
                        yattau vaidyapurohitau //  
 Su.1.34.8ab  brahmā
                        vedāṅgamaṣṭāṅgamāyurvedamabhāṣata /  
 Su.1.34.8cd  purohitamate tasmādvarteta
                        bhiṣagātmavān //  
 Su.1.34.9ab  saṃkaraḥ sarvavarṇānāṃ
                        praṇāśo dharmakarmaṇām /  
 Su.1.34.9cd  prajānāmapi
                        cocchittirnṛpavyasanahetutaḥ //  
 Su.1.34.10ab  puruṣāṇāṃ nṛpāṇāṃ ca
                        kevalaṃ tulyamūrtitā /  
 Su.1.34.10cd  ājñā tyāgaḥ kṣamā dhairyaṃ
                        vikramaścāpyamānuṣaḥ //  
 Su.1.34.11ab  tasmāddevamivābhīkṣṇaṃ
                        vāṅnanaḥkarmabhiḥ śubhaiḥ /  
 Su.1.34.11cd  cintayennṛpatiṃ vaidyaḥ
                        śreyāṃsīcchan vicakṣaṇaḥ //  
 Su.1.34.12ab  skandhāvāre ca mahati
                        rājagehādanantaram /  
 Su.1.34.12cd  bhavetsannihito nityaṃ
                        sarvopakaraṇānvitaḥ //  
 Su.1.34.13ab  tatrasthamenaṃ
                        dhvajavadyaśaḥkhyātisamucchritam /  
 Su.1.34.13cd  upasarpantyamohena
                        viṣaśalyāmayārditāḥ //  
 Su.1.34.14ab  svatantrakuśalo+anyeṣu
                        śāstrārtheṣvabahiṣkṛtaḥ /  
 Su.1.34.14cd  vaidyo dhvaja ivābhāti
                        nṛpatadvidyapūjitaḥ //  
 Su.1.34.15ab  vaidyo vyādhyupasṛṣṭaśca
                        bheṣajaṃ paricārakaḥ /  
 Su.1.34.15cd  ete pādāścikitsāyāḥ
                        karmasādhanahetavaḥ //  
 Su.1.34.16ab  guṇavadbhistribhiḥ
                        pādaiścaturtho guṇavān bhiṣak /  
 Su.1.34.16cd  vyādhimalpena kālena
                        mahāntamapi sādhayet //  
 Su.1.34.17ab  vaidyahīnāstrayaḥ pādā
                        guṇavanto+apyapārthakāḥ /  
 Su.1.34.17cd  udgātṛhotṛbrahmāṇo
                        yathā+adhvaryuṃ vinā+adhvare //  
 Su.1.34.18ab  vaidyastu
                        guṇavānekastārayedāturān sadā /  
 Su.1.34.18cd  plavaṃ pratitarairhīnaṃ
                        karṇadhāra ivāmbhasi //  
 Su.1.34.19ab  tattvādhigataśāstrārtho
                        dṛṣṭakarmā svayaṃkṛtī /  
 Su.1.34.19cd  laghuhastaḥ śuciḥ śūraḥ
                        sajjopaskarabheṣajaḥ //  
 Su.1.34.20ab  pratyutpannamadtirdhīmān
                        vyavasāyī viśāradaḥ /  
 Su.1.34.20cd  satyadharmaparo yaśca sa
                        bhiṣak pāda ucyate //  
 Su.1.34.21ab  āyuṣmān sattvavān sādhyo
                        dravyavānātmavānapi /  
 Su.1.34.21cd  āstiko vaidyavākyastho
                        vyādhitaḥ pāda ucyate //  
 Su.1.34.22ab  praśastadeśasaṃbhūtaṃ
                        praśaste+ahani coddhṛtam /  
 Su.1.34.22cd  yuktamātraṃ manaskāntaṃ
                        gandhavarṇarasānvitam //  
 Su.1.34.23ab 
                        doṣaghnamaglānikaramavikāri viparyaye /  
 Su.1.34.23cd  samīkṣya dattaṃ kāle ca
                        bheṣajaṃ pāda ucyate //  
 Su.1.34.24ab  snigdho+ajugupsurbalavān
                        yukto vyādhitarakṣaṇe /  
 Su.1.34.24cd  vaidyavākyakṛdaśrāntaḥ
                        pādaḥ paricaraḥ smṛtaḥ //  
 iti suśrutasaṃhitāyāṃ sūtrasthāne yuktasenīyo nāma
                        catustriṃśattamo+adhyāyaḥ //  
 
 
                     pañcatriṃśattamo+adhyāyaḥ /
                     Su.1.35.1  athātaḥ
                        āturopakramaṇīyamadhyāyaṃ vyākhyāsyāmaḥ //  
 Su.1.35.2  yathovāca bhagavān dhanvantariḥ
                        //  
 Su.1.35.3  āturamupakramamāṇena
                        bhiṣajā+āyurādāveva parīkṣitavyaṃ satyāyuṣi
                        vyādhyṛtvagnivayodehabalasattvasātmyaprakṛtibheṣajadeśān parīkṣeta //  
 Su.1.35.4  tatra
                        mahāpāṇipādapārśvapṛṣṭhastanāgradaśanavadanaskandhalalāṭaṃ
                        dīrghāṅguliparvocchvāsaprekṣaṇabāhuṃ vistīrṇabhrūstanāntaroraskaṃ
                        hrasvajaṅghāmeḍhragrīvaṃ
                        gambhīrasattvasvaranābhimanuccairbaddhastanamupacitamahāromaśakarṇaṃ
                        paścānmastiṣkaṃ srātānuliptaṃ mūrdhānupūrvyā viśuṣyamāṇaśarīraṃ paścācca
                        viśuṣyamāṇahṛdayaṃ puruṣaṃ jānīyāddīrghāyuḥ khalvayamiti /
                        tamekāntenopakramet / ebhirlakṣaṇairviparītairalpāyuḥ miśrairmadhyamāyuriti
                        //  
 Su.1.35.5  bhavanti cātra /  
 Su.1.35.5ab  gūḍhasandhisirāsnāyuḥ
                        saṃhatāṅgaḥ sthirendriyaḥ /  
 Su.1.35.5cd  uttarottarasukṣetro yaḥ sa
                        dīrghāyurucyate //  
 Su.1.35.6ab  garbhātprabhṛtyarogo yaḥ
                        śanaiḥ samupacīyate /  
 Su.1.35.6cd  śarīrajñānavijñānaiḥ sa
                        dīrghāyuḥ samāsataḥ //  
 Su.1.35.7ab  madhyamasyāyuṣo jñānamata
                        ūrdhvaṃ nibodha me /  
 Su.1.35.7cd  adhastādakṣayoryasya lekhāḥ
                        syurvyaktamāyatāḥ //  
 Su.1.35.8ab  dve vā tisro+adhikā vā+api
                        pādau karṇau ca māṃsalau /  
 Su.1.35.8cd  nāsāgramūrdhvaṃ ca
                        bhavedūrdhvaṃ lekhāśca pṛṣṭhataḥ //  
 Su.1.35.9ab  yasya syustasya
                        paramamāyurbhavati saptatiḥ /  
 Su.1.35.9cd  jaghanyasyāyuṣo jñānamata
                        ūrdhvaṃ nibodha me //  
 Su.1.35.10ab  hrasvāni yasya parvāṇi
                        sumahaccāpi mehanam /  
 Su.1.35.10cd  tathorasyavalīḍhāni na ca
                        syātpṛṣṭhamāyatam //  
 Su.1.35.11ab  ūrdhvaṃ ca śravaṇau
                        sthānānnāsā coccā śarīriṇaḥ /  
 Su.1.35.11cd  sahato jalpato vā+api
                        dantamāṃsaṃ pradṛśyate / ^ 
 Su.1.35.11ef  prekṣate yaśca vibhrāntaṃ
                        sa jīvetpañcaviṃśatim //  
 Su.1.35.12  atha punarāyuṣo
                        vijñānārthāmaṅgapratyaṅgapramāṇasārānupadekṣyāmaḥ /
                        tatrāṅgānyantarādhisakthibāhuśirāṃsi tadavayavāḥ pratyaṅgānīti / tatra
                        svairaṅgulaiḥ pādāṅguṣṭhapradeśinyau dvyaṅgulāyate pradeśinyāstu
                        madhyāmānāmikākaniṣṭhikā yathottaraṃ pañcamabhāgahīnāḥ
                        catur{O.pañca}aṅgulāyate pañcāṅgulavistṛte prapadapādatale
                        pañcacaturaṅgulāyatavistṛtā pārṣṇiḥ caturdaśāṅgulāyataḥ pādaḥ
                        caturdaśāṅgulapariṇāhāni pādagulphajaṅghājānumadhyāni aṣṭādaśāṅgulā jaṅghā
                        jānūpariṣṭācca dvātriṃśadaṅgulamevaṃ pañcāśat jaṅghāyāmasamāvūrū dvyaṅgulāni
                        vṛṣaṇacibukadaśananāsāpuṭabhāgadarṇamūlanayanāntarāṇi caturaṅgulāni
                        mehanavadanāntaranāsākarṇalalāṭagrīvocchrāyadṛṣṭyantarāṇi dvādaśāṅgulāni
                        bhagavistāramehananābhihṛdayagrīvāstanāntaramukhāyāmamaṇibandhaprakoṣṭhasthaulyāni
                        indrabastipariṇāhāṃsapīṭhakūrparāntarāyāmaḥ ṣoḍaśāṅgulaḥ caturviṃśatyaṅgulo
                        hastaḥ dvātriṃśadaṅgulaparimāṇau bhujau dvātriṃśatpariṇāhāvūrū
                        maṇibandhakūrparāntaraṃ ṣoḍaśāṅgulaṃ talaṃ ṣaṭcaturaṅgulāyāmavistāraṃ
                        aṅguṣṭhamūlapradeśinīśravaṇāpāṅgāntaramadhyamāṅgulyau pañcāṅgule
                        ardhapañcāṅgule pradeśinyanāmike sārdhatryaṅgulau kaniṣṭhāṅguṣṭhau
                        caturviṃśativistārapariṇāhaṃ mukhagrīvaṃ tribhāgāṅgulavistārā
                        nāsāpuṭamaryādā nayanatribhāgapariṇāhā tārakā navamastārakāṃśo dṛṣṭiḥ
                        keśāntamastakāntaramekādaśāṅgulaṃ mastakādavaṭukeśānto daśāṅgulaḥ
                        karṇāvaṭvantaraṃ caturdaśāṅgulaṃ puruṣoraḥpramāṇavistīrṇā strīśroṇiḥ
                        aṣṭādaśāṅgulavistāramuraḥ tatpramāṇā puruṣasya kaṭī saviṃśamaṅgulaśataṃ
                        puruṣāyāma iti //  
 Su.1.35.13  bhavanti cātra /  
 Su.1.35.13ab  pañcaviṃśe tato varṣe
                        pumān nārī tu ṣoḍaśe /  
 Su.1.35.13cd  samatvāgatavīryau tau
                        jānīyāt kuśalo bhiṣak //  
 Su.1.35.14ab  dehaḥ svairaṅgulaireṣa
                        yathāvadanukīrtitaḥ /  
 Su.1.35.14cd  yuktaḥ pramāṇenānena pumān
                        vā yadi vā+aṅganā //  
 Su.1.35.15ab  dīrghamāyuravāpnoti vittaṃ
                        ca mahadṛcchati /  
 Su.1.35.15cd  madhyamaṃ
                        madhaymairāyurvittaṃ hīnaistathā+avaram //  
 Su.1.35.16  atha sārān vakṣyāmaḥ
                        smṛtibhaktiprajñāśauryaśaucopetaṃ kalyāṇābhiniveṣaṃ sattvasāraṃ vidyāt
                        snigdhasaṃhataśvetāsthidantanakhaṃ bahulakāmaprajaṃ śukreṇa
                        akṛśamuttamabalaṃ snigdhagambhīrasvaraṃ saubhāgyopapannaṃ mahānetraṃ ca
                        majjñā mahāśiraḥskandhaṃ dṛḍhadantahanvasthinakhamasthibhiḥ
                        snigdhamūtrasvedasvaraṃ bṛhaccharīramāyāsāsahiṣṇuṃ medasā acchidragātraṃ
                        gūḍhāsthisandhiṃ māṃsopacitaṃ ca māṃsena
                        snigdhatāmranakhanayanatālujihvauṣṭhapāṇipādatalaṃ raktena
                        suprasannamṛdutvagromāṇaṃ tvaksāraṃ vidyāditi / eṣāṃ pūrvaṃ pūrvaṃ
                        pradhānamāyuḥsaubhāgyayoriti //  
 Su.1.35.17ab 
                        veśeṣato+aṅgapratyaṅgapramāṇādatha sārataḥ /  
 Su.1.35.17cd  parīkṣyāyuḥ sunipuṇo
                        bhiṣak sidhyati karmasu //  
 Su.1.35.18  vyādhiviśeṣāstu prāgabhihitāḥ
                        sarva evaite trividhāḥ sādhyā yāpyāḥ pratyākhyeyāśca / tatraitān
                        bhūyastridhā parīkṣeta kimasāvaupasargikaḥ prākkevalo+anyalakṣaṇa iti /
                        tatra aupasargiko yaḥ pūrvotpannaṃ vyādhiṃ jaghanyakālajāto vyādhirupasṛjati
                        sa tanmūla evopadravasaṃjñaḥ prākkevalo yaḥ prāgevotpanno
                        vyādhirapūrvarūpo+anupadravaśca anyalakṣaṇo yo bhaviṣyadvyādhikhyāpakaḥ sa
                        pūrvarūpasaṃjñaḥ / tatra sopadravamanyonyāvirodhenopakrameta
                        blavantamupadravaṃ vā prākkevalaṃ yathāsvaṃ pratikurvīta anyalakṣaṇe
                        tvādivyādhau prayateta //  
 Su.1.35.19  bhavati cātra /  
 Su.1.35.19ab  nāsti rogo vinā
                        doṣairyasmāttasmādvicakṣaṇaḥ /  
 Su.1.35.19cd  anuktamapi doṣāṇāṃ
                        liṅgairvyādhimupācaret //  
 Su.1.35.20  prāgabhihitā ṛtavaḥ //  
 Su.1.35.21ab  śīte śītapratīkāramuṣṇe
                        coṣṇanivāraṇam /  
 Su.1.35.21cd  kṛtvā kuryāt kriyāṃ
                        prāptāṃ kriyākālaṃ na hāpayet //  
 Su.1.35.22ab  aprāpte vā kriyākāle
                        prāpte vā na kṛtā kriyā /  
 Su.1.35.22cd  kriyā hīnā+atiriktā vā
                        sādhyeṣvapi na sidhyati //  
 Su.1.35.23ab  yā hyudīrṇaṃ śamayati
                        nānyaṃ vyādhiṃ karoti ca /  
 Su.1.35.23cd  sā kriyā na tu yā vyādhiṃ
                        haratyanyamudīrayet //  
 Su.1.35.24  prāgabhihito+agnirannasya
                        pācakaḥ / sa caturvidho bhavati doṣānabhipanna ekaḥ vikriyāmāpannastrividho
                        bhavati viṣamo vātena tīkṣṇaḥ pittena mandaḥ śleṣmaṇā caturtaḥ samaḥ
                        sarvasāmyāditi / tatra yo yathākālamupayuktamannaṃ samyak pacati sa samaḥ
                        samairdoṣaiḥ yaḥ kadācit samyak pacati
                        kāḍcidādhmānaśūlodāvartātisārajaṭharagauravāntrakūjanapravāhaṇāni kṛtvā sa
                        viṣamaḥ yaḥ prabhūtamapyupayuktamannamāśu pacati sa tīkṣṇaḥ sa
                        evābhivardhamāno+atyagnirityabhāṣyate sa muhurmuhuḥ
                        prabhūtamapyupayuktamannamāśutaraṃ pacati pākānte ca
                        galatālvoṣṭhaśoṣadāhasantāpāñjanayati
                        yastvalpamapyupayuktamudaraśirogauravakāsaśvāsaprasekacchardigātrasadanāni
                        kṛtvā mahatā kālena pacati sa mandaḥ //  
 Su.1.35.25ab  viṣamo vātajān
                        rogāṃstīkṣṇaḥ pittanimittajān /  
 Su.1.35.25cd  karotyagnistathā mando
                        vikārān kaphasaṃbhavān //  
 Su.1.35.26  tatra same parirakṣaṇaṃ
                        kurvīta viṣame snigdhāmlalavaṇaiḥ kriyāviśeṣaiḥ pratikurvīta tīkṣṇe
                        madhurasnigdhaśītairvirekaiśca evamevātyagnau viśeṣeṇa māhiṣaiśca
                        kṣīradadhisarpirbhiḥ mande kaṭutiktakaṣāyairvamanaiśca //  
 Su.1.35.27ab  jāṭharo
                        bhagavānagnirīśvaro+annasya pācakaḥ /  
 Su.1.35.27cd  saukṣmyādrasānādadāno
                        vivektuṃ naiva śakyate //  
 Su.1.35.28ab  prāṇāpānasamānaistu
                        sarvataḥ pavanaistribhiḥ /  
 Su.1.35.28cd  dhmāyate pācyate cāpi sve
                        sve sthāne vyavasthitaiḥ //  
 Su.1.35.29  vayastu trividhaṃ bālyaṃ
                        madhyaṃ vṛddhamiti / tatronaṣoḍaśavarṣā bālāḥ / te+api trividhāḥ kṣīrapāḥ
                        kṣīrānnādā annādā iti / teṣu saṃvatsaraparāḥ kṣīrapāḥ dvisaṃvatsaraparāḥ
                        kṣīrānnādāh parato+annādā iti / ṣoḍaśasaptatyorantare madhyaṃ vayaḥ / tasya
                        vikalpo vṛddhiryauvanaṃ saṃpūrṇatā hāniriti / tatra āviṃśatervṛddhiḥ
                        ātriṃśate yauvanaṃ ācatvāriṃśataḥ sarvadhātvindriyabalavīryasaṃpūrṇatā ata
                        ūrdhvamīṣatparihāṇiryāvat saptatiriti / saptaterūrdhvaṃ
                        kṣīyamāṇadhātvindriyabalavīryotsāhamahanyahani valīpalitakhālityajuṣṭaṃ
                        kāsaśvāsaprabhṛtibhirupadravairabhibhūyamānaṃ sarvakriyāsvasamarthaṃ
                        jīrṇāgāramivābhivṛṣṭamavasīdantaṃ vṛddhamācakṣate //  
 Su.1.35.30  tatrottarottarāsu
                        vayovasthāsūttarottarā bheṣajamātrāviśeṣā bhavanti ṛte ca parihāṇeḥ
                        tatrādyāpikṣayā pratikurvīta //  
 Su.1.35.31  bhavanti cātra /  
 Su.1.35.31ab  bāle vivardhate śleṣmā
                        madhyame pittameva tu /  
 Su.1.35.31cd  bhūyiṣṭhaṃ vardhate
                        vāyurvṛddhe tadvīkṣya yojayet //  
 Su.1.35.32ab  agnikṣāravirekaistu
                        bālavṛddhau vivarjayet /  
 Su.1.35.32cd  tatsādhyeṣu vikāreṣu
                        mṛdvīṃ kuryāt kriyāṃ śanaiḥ //  
 Su.1.35.33ab  dehaḥ sthūlaḥ kṛśo madhya
                        iti prāgupadiṣṭaḥ //  
 Su.1.35.34ab  karśayedbṛṃhayeccāpi sadā
                        sthūlakṛśau narau /  
 Su.1.35.34cd  rakṣaṇaṃ caiva madhyasya
                        kurvīta satataṃ bhiṣak //  
 Su.1.35.35  balamabhihitaguṇaṃ daurbalyaṃ
                        ca svabhāvadeṣajarādibhiravekṣitavyam / yasmādbalavataḥ
                        sarvakriyāpravṛttistasmādbalameva pradhānamadhikaraṇānām //  
 Su.1.35.36ab  kecit kṛśāḥ prāṇavantaḥ
                        sthūlāścālpabalā narāḥ /  
 Su.1.35.36cd  yasmāt
                        sthiratvavyāyāmairbalaṃ vaidyaḥ pratarkayet //  
 Su.1.35.37  sattvaṃ tu
                        vyasanābhyudayakriyādisthāneṣuvaviklavakaram //  
 Su.1.35.38ab  sattvavān sahate sarvaṃ
                        saṃstabhyātmānamātamanā /  
 Su.1.35.38cd  rājasaḥ stabhyamāno+anyaiḥ
                        sahate naiva tāmasaḥ //  
 Su.1.35.39  sātmyāni tu
                        deśakālajātyṛturogavyāyāmodakadivāsvapnarasaprabhṛtīni prakṛtiviruddhānyapi
                        yānyabādhakarāṇi bhavanti //  
 Su.1.35.40ab  yo rasaḥ kalpate yasya
                        sukhāyaiva niṣevitaḥ /  
 Su.1.35.40cd  vyāyāmajātamanyadvā tat
                        sātmyamiti nirdiśet //  
 Su.1.35.41  prakṛtiṃ bheṣajaṃ
                        copariṣṭādvakṣyāmaḥ //  
 Su.1.35.42  deśastvānūpo jāṅgalaḥ
                        sādhāraṇa iti / tatra bahūdakanimnonnatanadīvarṣagahano mṛduśītānilo
                        bahumahāparvatavṛkṣo mṛdusukumāropacitaśarīramanuṣyaprāyaḥ
                        kaphavātarogabhūyiṣṭhaścānupaḥ ākāśasamaḥ
                        praviralālpakaṇṭakivṛkṣaprāyo+alpavarṣaprasravaṇodapānodakāprāya
                        uṣṇadāruṇavāyaḥ praviralālpaśailaḥ sthirakṛśaśarīramanuṣyaprāyo
                        vātapittarogabhūyiṣṭhaśca jāṅgalaḥ ubhayadeśalakṣaṇaḥ sādhāraṇa iti //  
 Su.1.35.43  bhavanti cātra /  
 Su.1.35.43ab  samāḥ sādhāraṇe
                        yasmācchītavarṣoṣmamārutāḥ /  
 Su.1.35.43cd  doṣāṇāṃ samatā
                        jantostasmātsādhāraṇo mataḥ //  
 Su.1.35.44ab  na tathā balavantaḥ
                        syurjalajā va sthalāhṛtāḥ /  
 Su.1.35.44cd  svadeśe nicitā doṣā
                        anyasmin kopamāgatāḥ //  
 Su.1.35.45ab  ucite vartamānasya nāsti
                        deśakṛtaṃ bhayam /  
 Su.1.35.45cd  āhārasvapnaceṣṭādau
                        taddeśasya guṇe sati //  
 Su.1.35.46ab  deśaprakṛtisātmye tu
                        viparīto+acirotthitaḥ /  
 Su.1.35.46cd  saṃpattau bhiṣagādīnāṃ
                        balasattvāyuṣāṃ tathā //  
 Su.1.35.47ab  kevalaḥ samadehāgneḥ
                        sukhasādhyatamo gadaḥ /  
 Su.1.35.47cd  ato+anyathā tvasādhyaḥ
                        syāt kṛcchro vyāmiśralakṣaṇaḥ //  
 Su.1.35.48ab  kriyāyāstu guṇālābhe
                        kriyāmanyāṃ prayojayet /  
 Su.1.35.48cd  pūrvasyāṃ śantavegāyāṃ na
                        kriyāsaṃkaro hitaḥ //  
 Su.1.35.49ab  guṇālābhe+api sapadi yadi
                        saiva kriyā hitā /  
 Su.1.35.49cd  kartavyaiva tadā vyādhiḥ
                        kṛcchrasādhyatamo yadi //  
 Su.1.35.50ab  ya evamenaṃ vidhimekarūpaṃ
                        bibharti kālādivaśena dhīmān /  
 Su.1.35.50cd  sa mṛtyupāśān jagato
                        gadaughān chinatti bhaiṣajyaparaśvadhena //  
 iti suśrutasaṃhitāyāṃ sūtrasthāne āturopakramaṇīyo nāma
                        pañcatriṃśo+adhayāyaḥ //  
 
 
                     ṣaḍtriṃśattamo+adhyāyaḥ /
                     Su.1.36.1  athāto
                        bhūmipravibhāgīyamadhyāyaṃ vyākhyāsyāmaḥ //  
 Su.1.36.2  yathovāca bhagavān dhanvantariḥ
                        //  
 Su.1.36.3 
                        śvabhraśarkarāśmaviṣamavalmīkaśmaśānāghātanadevatāyatanasikatābhiranupahatāmanūṣarāmabhaṅgurāmadūrodakāṃ
                        snigdhāṃ prarohavatīṃ mṛdvīṃ sthirāṃ samāṃ kṛṣṇāṃ gaurīṃ lohitāṃ vā
                        bhūmimauṣadhārthaṃ parīkṣeta / tasyāṃ jātamapi
                        kṛmiviṣaśastrātapapavanadahanatoyasambādhamārgairanupahatamekarasaṃ puṣṭaṃ
                        pṛthvavagāḍhamūlamudīcyāṃ cauṣadhamādadītetyeṣa bhūmiparīkṣāviśeṣaḥ sāmānyaḥ
                        //  
 Su.1.36.4  viśeṣatastu tatra aśmavatī
                        sthirā gurvī śyāmā kṛṣṇā vā sthūlavṛkṣaśasyaprāyā svaguṇabhūyiṣṭhā snigdhā
                        śītalā+āsannodakā snigdhaśasyatṛṇakomalavṛkṣaprāyā śuklā+ambuguṇabhūyiṣṭhā
                        nānāvarṇā laghvaśmavatī praviralālpapāṇḍuvṛkṣaprarohā+agniguṇabhūyiṣṭhā
                        rūkṣā bhasmarāsabhavarṇā tanurūkṣakoṭarālparasavṛkṣaprāyā+anilaguṇabhūyiṣṭhā
                        mṛdvī samā śvabhravatyavyaktarasajalā sarvato+asāravṛkṣā
                        mahāparvatavṛkṣaprāyā śyāmā cākāśaguṇabhūyiṣṭhā //  
 Su.1.36.5  atra kecidāhurācāryāḥ
                        prāvṛḍvarṣāśaraddhemantavasantagrīṣmeṣu yathāsaṃkhyaṃ
                        mūlapatratvakkṣīrasāraphalānyādadīteti tattu na samyak
                        saumyāgneyatvājjagataḥ / saumyānyauṣadhāni
                        saumyeṣvṛtuṣvādadītāgneyānyāgneyeṣu evamavyāpannaguṇāni bhavanti /
                        saumyānyauṣadhāni saumyeṣvṛtuṣu gṛhītāni somaguṇabhūyiṣṭhāyāṃ bhūmau
                        jātānyatimadhurasnigdhaśītāni jāyante / etena śeṣaṃ vyākhyātam //  
 Su.1.36.6  tatra
                        pṛthivyambuguṇabhūyiṣṭhāyāṃ bhūmau jātāni virecanadravyāṇyādadīta
                        agnyākāśamārutaguṇabhūyiṣṭhāyāṃ vamanadravyāṇi
                        ubhayaguṇabhūyiṣṭhāyāmubhayatobhāgāni ākāśaguṇabhūyiṣṭhāyāṃ saṃśamanāni evaṃ
                        balavattarāṇi bhavanti //  
 Su.1.36.7  sarvāṇyeva cābhinavānyanyatra
                        madhughṛtaguḍapippalīviḍaṅgebhyaḥ (ā.sarvāṇyeva sakṣīrāṇi vīryavanti )
                        teṣāmasampattāva(ā.na)tikrāntasaṃvatsarāṇyādadīteti //  
 Su.1.36.8  bhavanti cātra /  
 Su.1.36.8ab  gopālāstāpasā vyādhā ye
                        cānye vanacāriṇaḥ /  
 Su.1.36.8cd  mūlāhārāśca ye tebhyo
                        bheṣajavyaktiriṣyate //  
 Su.1.36.9ab  sarvāvayavasādhyeṣu
                        palāśalavaṇādiṣu /  
 Su.1.36.9cd  vyavasthito na kālo+asti
                        tatra sarvo vidhīyate //  
 Su.1.36.10ab  gandhavarṇarasopetā
                        ṣaḍvidhā bhūmiriṣyate /  
 Su.1.36.10cd  tasmādbhūmisvabhāvena
                        bījinaḥ ṣaḍrasāyutāḥ //  
 Su.1.36.11ab  avyaktaḥ kila toyasya raso
                        niścayaniścitaḥ /  
 Su.1.36.11cd  rasaḥ sa eva cāvyakto
                        vyakto bhūmirasādbhavet //  
 Su.1.36.12ab  sarvalakṣaṇasaṃpannā
                        bhūmiḥ sādhāraṇā smṛtā /  
 Su.1.36.12cd  dravyāṇi yatra tatraiva
                        tadguṇāni viśeṣataḥ //  
 Su.1.36.13ab 
                        vigandhenāparāmṛṣṭamavipannaṃ rasādibhiḥ /  
 Su.1.36.13cd  navaṃ dravyaṃ purāṇaṃ vā
                        grāhyameva vinirdiśet //  
 Su.1.36.14ab  viḍaṅgaṃ pippalī kṣaudraṃ
                        sarpiścāpyanavaṃ hitam /  
 Su.1.36.14cd  śeṣamanyattvabhinavaṃ
                        gṛhṇīyāddoṣavarjitam //  
 Su.1.36.15ab  jaṅgamānāṃ vayaḥsthānāṃ
                        raktaromanakhādikam /  
 Su.1.36.15cd  kṣīramūtrapurīṣāṇi
                        jīrṇāhāreṣu saṃharet //  
 Su.1.36.16ab 
                        plotamṛdbhāṇḍaphalakaśaṅkuvinyastabheṣajam /  
 Su.1.36.16cd  praśastāyāṃ diśi śucau
                        bheṣajāgāramiṣyate //  
 
 
                    saptatriṃśattamo+adhyāyaḥ /
                     Su.1.37.1  athāto miśrakamadhyāyaṃ
                        vyākhyāsyāmaḥ //  
 Su.1.37.2  yathovāca bhagavān dhanvantariḥ
                        //  
 Su.1.37.3ab  mātuluṅgāgnimanthau ca
                        bhadradāru mahauṣadham /  
 Su.1.37.3cd  ahiṃsrā caiva rāsnā ca
                        pralepo vātaśophajit //  
 Su.1.37.4ab  dūrvā ca nalamūlaṃ ca
                        madhukaṃ candanaṃ tathā /  
 Su.1.37.4cd  śītalāśca gaṇāḥ sarve
                        pralepaḥ pittaśophahṛt //  
 Su.1.37.5ab  āgantuje raktaje ca hyeṣa
                        eva vidhiḥ smṛtaḥ /  
 Su.1.37.5cd  vidhirviṣaghno viṣaje
                        pittaghno+api hitasthathā //  
 Su.1.37.6ab  ajagandhā+aśvagandhā ca kālā
                        saralayā saha /  
 Su.1.37.6cd  ekaiṣikā+ajaśrṅgī ca
                        pralepaḥ śleṣmaśophahṛt //  
 Su.1.37.7ab  ete vargāstrayo lodhraṃ
                        pathyā piṇḍītakāni ca /  
 Su.1.37.7cd  anantā ceti lepo+ayaṃ
                        sānnipātikaśophahṛt //  
 Su.1.37.8ab  snigdhāmlalavaṇo vāte koṣṇaḥ
                        śītaḥ payoyutaḥ /  
 Su.1.37.8cd  pitte coṣṇah kaphe
                        kṣāramūtrāḍhyastatpraśāntaye //  
 Su.1.37.9ab  śaṇamūlakaśigrūṇāṃ phalāni
                        tilasarṣapāḥ /  
 Su.1.37.9cd  śaktavaḥ kiṇvamatasī
                        dravyāṇyuṣṇāni pācanam //  
 Su.1.37.10ab  cirabilvo+agniko dantī
                        citrako hayamārakaḥ /  
 Su.1.37.10cd  kapotagṛdhrakaṅkāṇāṃ
                        purīṣāṇi ca dāraṇam / ^ 
 Su.1.37.10ef  kṣāradravyāṇi vā yāni
                        kṣāro vā dāraṇaṃ param //  
 Su.1.37.11ab  dravyāṇāṃ picchilānāṃ tu
                        tvaṅnūlāni prapīḍanam /  
 Su.1.37.11cd  yavagodhūmamāṣāṇāṃ cūrṇāni
                        ca samāsataḥ //  
 Su.1.37.12ab 
                        śaṅkhinyaṅkoṭhasumanaḥkaravīrasuvarcalāḥ /  
 Su.1.37.12cd  śodhanāni kaṣāyāṇi
                        vargaścāragvadhādikaḥ //  
 Su.1.37.13ab  ajagandhā+ajaśṛṅgī ca
                        gavākṣī lāṅgalāhvayā /  
 Su.1.37.13cd  pūtīkaścitrakaḥ pāṭhā
                        viḍaṅgailāhareṇavaḥ //  
 Su.1.37.14ab  kaṭutrikaṃ yavakṣāro
                        lavaṇāni manaḥśilā /  
 Su.1.37.14cd  kāsīsaṃ trivṛtā dantī
                        haritālaṃ surāṣṭrajā //  
 Su.1.37.15ab  saṃśodhanīnāṃ vartīnāṃ
                        dravyāṇyetāni nirdiśet /  
 Su.1.37.15cd  etairevauṣadhaiḥ
                        kuryātkalkānapi ca śodhanān //  
 Su.1.37.16ab 
                        kāsīsakaṭurohiṇyorjātīkandaharidrayoḥ /  
 Su.1.37.16cd  pūrvoddiṣṭeṣu cāṅgeṣu
                        kuryāttailaghṛtāni vai //  
 Su.1.37.17ab  arkottamāṃ snuhīkṣīraṃ
                        piṣṭvā kṣārottamānapi /  
 Su.1.37.17cd  jātīmūlaṃ haridre dve
                        kāsīsaṃ kaṭurohiṇīm //  
 Su.1.37.18ab  pūrvoddiṣṭāni cānyāni
                        kuryāt saṃśodhanaṃ ghṛtam /  
 Su.1.37.18cd  mayūrako rājavṛkṣo nimbaḥ
                        kośātakī tilāḥ //  
 Su.1.37.19ab  bṛhatī kaṇṭakārī ca
                        haritālaṃ manaḥśilā /  
 Su.1.37.19cd  śodhanāni ca yojyāni taile
                        dravyāṇi śodhane //  
 Su.1.37.20ab  kāsīse saindhave kiṇve
                        vacāyāṃ rajanīdvaye /  
 Su.1.37.20cd  śodhanāṅgeṣu cānyeṣu
                        cūrṇaṃ kurvīta śodhanam //  
 Su.1.37.21ab  sālasārādisāreṣu
                        paṭolatriphalāsu ca /  
 Su.1.37.21cd  rasakriyā vidhātavyā
                        śodhanī śodhaneṣu ca //  
 Su.1.37.22ab  śrīveṣṭake sarjarase
                        sarale devadāruṇi /  
 Su.1.37.22cd  sāreṣvapi ca kurvīta
                        matimān vraṇadhūpanam //  
 Su.1.37.23ab  kaṣāyāṇāmanuṣṇānāṃ
                        vṛkṣāṇāṃ tvakṣu sādhitam /  
 Su.1.37.23cd  śṛtaṃ śītaṃ kaṣāyaṃ vā
                        ropaṇārtheṣu śasyate //  
 Su.1.37.24ab  somāmṛtāśvagandhāsu
                        kākolyādau gaṇe tathā /  
 Su.1.37.24cd  kṣīripraroheṣvapi ca
                        vartayo ropaṇāḥ smṛtāḥ //  
 Su.1.37.25ab  samaṇgā somasaralā
                        somavalkaḥ sacandanaḥ /  
 Su.1.37.25cd  kākolyādiśca kalkaḥ syāt
                        praśasto vraṇaropaṇe //  
 Su.1.37.26ab  pṛthakparṇyātmaguptā ca
                        haridre mālatī sitā /  
 Su.1.37.26cd  kākolyādiśca yojyaḥ
                        syādbhiṣajā ropaṇe ghṛte //  
 Su.1.37.27ab  kālānusāryāguruṇī haridre
                        devadāru ca /  
 Su.1.37.27cd  priyaṅgavaśca rodhraṃ ca
                        taile yojyāni ropaṇe //  
 Su.1.37.28ab  kaṅgukā triphalā rodhraṃ
                        kāsīsaṃ śravaṇāhvayā /  
 Su.1.37.28cd  dhavāśvakarṇayostvak ca
                        ropaṇaṃ cūrṇamiṣyate //  
 Su.1.37.29ab  priyaṅgukā sarjarasaḥ
                        puṣpakāsīsameva ca /  
 Su.1.37.29cd  tvakcūrṇaṃ dhavajaṃ caiva
                        ropaṇārthaṃ praśasyate //  
 Su.1.37.30ab  tvakṣu nyagrodhavargasya
                        triphalāyāstathaiva ca /  
 Su.1.37.30cd  rasakriyāṃ ropaṇārthe
                        vidadhīta yathākramam //  
 Su.1.37.31ab  apāmārgo+asvagandhā ca
                        tālapatrī suvarcalā /  
 Su.1.37.31cd  utsādane praśasyante
                        kākolyādiśca yo gaṇaḥ //  
 Su.1.37.32ab  kāsīsaṃ saindhavaṃ kiṇvaṃ
                        kuruvindo manaḥśilā /  
 Su.1.37.32cd  kukkuṭāṇḍakapālāni
                        sumanomukulāni ca //  
 Su.1.37.33ab  phale śairīṣakārañje
                        dhātucūrṇāni yāni ca /  
 Su.1.37.33cd  vraṇeṣūtsannamāṃseṣu
                        praśastānyavasādane //  
 Su.1.37.34ab  samastaṃ vargamardhaṃ vā
                        yathālābhamathāpi vā /  
 Su.1.37.34cd  prayuñjīta bhiṣak prājño
                        yathoddiṣṭeṣu karmasu //  
 iti śrīsuśrutasaṃhitāyāṃ sūtrasthāne miśrakādhyāyo nāma
                        saptatriṃśattamo+adhyāyaḥ //  
 
 
                     aṣṭatriṃśattamo+adhyāyaḥ /
                     Su.1.38.1  athāto
                        dravayasaṃgrahaṇīyamadhyāyaṃ vyākhyāsyāmaḥ //  
 Su.1.38.2  yathovāca bhagavān dhanvantariḥ
                        //  
 Su.1.38.3  samāsena saptatriṃśaddravyagaṇā
                        bhavanti //  
 Su.1.38.4  tadyathā vidārigandhā vidārī
                        viśvadevā sahadevā śvadaṃṣṭrā pṛthakparṇī śatāvarī sārivā kṛṣṇasārivā
                        jīvakarṣabhakau mahāsahā kṣudrasahā bṛhatyau punarnavairaṇḍo haṃsapādī
                        vṛścikālyṛṣabhī ceti //  
 Su.1.38.5ab  vidārīgandhādirayaṃ gaṇaḥ
                        pittānilāpahaḥ /  
 Su.1.38.5cd 
                        śoṣagulmāṅgamardordhvaśvāsakāsavināśanaḥ //  
 Su.1.38.6 
                        āragvadhamadanagopaghoṇṭākaṇṭakīkuṭajapāṭhāpāṭalāmūrvendrayavasaptavarṇanimbakuruṇṭakadāsī-kuruṇṭakaguḍūcīcitrakaśārṅga(ā.rṅge)ṣṭākarañjadvayapaṭolakirātatiktakāni
                        suṣavī ceti //  
 Su.1.38.7ab  āragvadhādirityeṣa gaṇaḥ
                        śleṣmaviṣāpahaḥ /  
 Su.1.38.7cd  mehakuṣṭhajvaravamīkaṇḍūghno
                        vraṇaśodhanaḥ //  
 Su.1.38.8 
                        varuṇārtagalaśigrumadhuśigrutarkārīmeṣaśṛṅgīpūtīkanaktamālamoraṭāgnimanthasaireyakadvayabimbīvasukavasiracitrakaśatāvarībilvājaśṛṅgīdarbhā
                        bṛhatīdvayaṃ ceti //  
 Su.1.38.9ab  varuṇādirgaṇo hyeṣa
                        kaphamedonivāraṇaḥ /  
 Su.1.38.9cd  vinihanti
                        śiraḥśūlagulmābhyantaravidradhīn //  
 Su.1.38.10 
                        vīratarusahacaradvayadarbhavṛkṣādanīgundrānalakuśakāśāśmabhedakāgnimanthamoraṭāvasukavasirabhallūkakuraṇṭakendīvarakapotavaṅkā
                        śvadaṃṣṭrā ceti //  
 Su.1.38.11ab  vīratarvādirityeṣa gaṇo
                        vātavikāranut /  
 Su.1.38.11cd 
                        aśmarīśarkarāmūtrakṛcchrāghātarujāpahaḥ //  
 Su.1.38.12 
                        sālasārājakarṇakhadirakadarakālaskandhakramukabhūrjameṣaśṛṅgītiniśacandanakucandanaśiṃśapāśirīṣāsanadhavārjunatālaśākanaktamālapūtīkāśvakarṇāgurūṇi
                        kālīyakaṃ ceti //  
 Su.1.38.13ab  sālasārādirityeṣa gaṇaḥ
                        kuṣṭhavināśanaḥ /  
 Su.1.38.13cd  mehapāṇḍvāmayaharaḥ
                        kaphamedoviśoṣaṇaḥ //  
 Su.1.38.14 
                        rodhrasāvararodhrapalāśakuṭannaṭāśokaphañjīkaṭphalailavālukaśallakījiṅginīkadambasālāḥ
                        kadalī ceti //  
 Su.1.38.15ab  eṣa rodhrādirityukto
                        medaḥkaphaharo gaṇaḥ /  
 Su.1.38.15cd  yonidoṣaharaḥ stambhī
                        varṇyo viṣavināśanaḥ //  
 Su.1.38.16 
                        arkālarkakarañjadvayamāgadantīmayūrakabhārgīrāsnendrapuṣpīkṣudraśvetāmahāśvetāvṛścikālyalavaṇāstāpasavṛkṣaśceti
                        //  
 Su.1.38.17ab  arkādiko gaṇo hyeṣa
                        kaphamedoviṣāpahaḥ /  
 Su.1.38.17cd  kṛmikuṣṭhapraśamano
                        viśeṣāddraṇaśodhanaḥ //  
 Su.1.38.18 
                        surasāśvetasurasāphaṇijjñakārjakabhūstṛṇasugandhakasumukhakālamālakāsamardakṣavakakharapuṣpāviḍaṅgakaṭphalasurasīnirguṇḍīkulāhalondurukarṇikāphañjīprācībalakākamācyo
                        viṣamuṣṭikaśceti //  
 Su.1.38.19ab  surasādirgaṇo hyeṣa
                        kaphahṛt kṛmisūdanaḥ /  
 Su.1.38.19cd 
                        pratiśyāyāruciśvāsakāsaghno vraṇaśodhanaḥ //  
 Su.1.38.20 
                        muṣkakapalāśadhavacitrakamadanavṛkṣakarśiṃśapāvajravṛkṣastriphalā ceti //  
 Su.1.38.21ab  muṣkakādirgaṇo hyeṣa
                        medoghnaḥ śukradoṣahṛt /  
 Su.1.38.21cd  mehārśaḥpāṇḍurogaghnaḥ
                        śarkarānāśanaḥ paraḥ //  
 Su.1.38.22 
                        pippalīpippalīmūlacavyacitrakaśṛṅgaveramaricahastipippalīhareṇukailājamodendrayavapāṭhājīrakasarṣapamahānimbaphalahiṅgubhārgīmadhurasātiviṣāvacāviḍaṅgāni
                        kaṭurohiṇī ceti //  
 Su.1.38.23ab  pippalyādiḥ kaphaharaḥ
                        pratiśyāyānilārucīḥ /  
 Su.1.38.23cd  nihanyāddīpano
                        gulmaśūlaghnaścāmapācanaḥ //  
 Su.1.38.24 
                        elātagarakuṣṭhamāṃsīdhyāmakatvakpatranāgapuṣpapriyaṅguhareṇukāvyāghranakhaśukticaṇḍasthauṇeyakaśrīveṣṭakacocacorakavālu{O.?}kaguggulusarjarasaturuṣkakundurukāga{O.u}ruspṛkkośīrabhadradārukuṅkumāni
                        punnāgakeśaraṃ ceti //  
 Su.1.38.25ab  eladiko vātakaphau
                        nihanyādviṣameva ca /  
 Su.1.38.25cd  varṇaprasādanaḥ
                        kaṇḍūpiḍakāloṭhanāśanaḥ //  
 Su.1.38.26 
                        vacāmustātiviṣābhayābhadradārūṇi nāgakeśaraṃ ceti //  
 Su.1.38.27 
                        haridrādāruharidrākalaśīkuṭajabījāni madhukaṃ ceti //  
 Su.1.38.28ab  etau vacāharidrādī gaṇau
                        stanyaviśodhanau /  
 Su.1.38.28cd  āmātisāraśamanau
                        viśeṣāddoṣapācanau //  
 Su.1.38.29 
                        śyāmāmahāśyāmātrivṛddantīśaṅkhinītilvakakampillakaramyakakramukaputraśreṇīgavākṣīrajavṛkṣakarañjadvayaguḍūcīsaptalācchagalāntrīsudhāḥ
                        suvarṇakṣīrī ceti //  
 Su.1.38.30ab  uktaḥ śyāmādirityeṣa gaṇo
                        gulmaviṣāpahaḥ /  
 Su.1.38.30cd  ānāhodaraviḍbhedī
                        tathodāvartanāśanaḥ //  
 Su.1.38.31 
                        bṛhatīkaṇṭakārikākuṭajaphalapāṭhā madhukaṃ ceti //  
 Su.1.38.32ab  pācanīyo bṛhatyādirgaṇaḥ
                        pittānilāpahaḥ /  
 Su.1.38.32cd 
                        kaphārocakahṛdrogamūtrakṛcchrarujāpahaḥ //  
 Su.1.38.33 
                        paṭolacandanakucandanamūrvāguḍūcīpāṭhāḥ kaṭurohiṇī ceti //  
 Su.1.38.34ab  paṭolādirgaṇaḥ
                        pittakaphārocakanāśanaḥ /  
 Su.1.38.34cd  jvaropaśamano
                        vraṇyaśchardikaṇḍūviṣāpahaḥ //  
 Su.1.38.35 
                        kākolīkṣīrakākolījīvakarṣabhakamudgaparṇīmāṣaparṇīmedāmahāmedācchinnaruhākarkaṭaśṛṅgītugākṣīrīpadmakaprapauṇḍarīkardhivṛddhimṛdvīkājīvantyo
                        madhukaṃ ceti //  
 Su.1.38.36ab  kākolyādirayṃ
                        pittaśoṇitānilanāśanaḥ /  
 Su.1.38.36cd  jīvano bṛṃhaṇo vṛṣyaḥ
                        stanyaśleṣmakarastathā //  
 Su.1.38.37 
                        ūṣakasaindhavaśilājatukāsīsadvayahiṅgūni tutthakaṃ ceti //  
 Su.1.38.38ab  ūṣakādiḥ kaphaṃ hanti gaṇo
                        medoviśoṣaṇaḥ /  
 Su.1.38.38cd 
                        aśmarīśarkarāmūtrakṛcchragulmapraṇāśanaḥ //  
 Su.1.38.39 
                        sārivāmadhukacandanakucandanapadmakakāśmarīphalamadhūkapuṣpāṇyuśīraṃ ceti //  
 Su.1.38.40ab  sārivādiḥ pipāsāghno
                        raktapittaharo gaṇaḥ /  
 Su.1.38.40cd  pittajvarapraśamano
                        viśeṣāddāhanāśanaḥ //  
 Su.1.38.41 
                        añjanarasāñjananāgapuṣpapriyaṅgunīlotpalanaladanalinakeśarāṇi madhukaṃ ceti
                        //  
 Su.1.38.42ab  añjanādirgaṇo hyeṣa
                        raktapittanibarhaṇaḥ /  
 Su.1.38.42cd  viṣopaśamano dāhaṃ
                        nihantyābhyantaraṃ tathā //  
 Su.1.38.43 
                        parūṣakadrākṣākaṭphaladāḍimarājādanakatakaphalaśākaphalāni triphalā ceti //  
 Su.1.38.44ab  parūṣakādirityeṣa
                        gaṇo+anilavināśanaḥ /  
 Su.1.38.44cd  mūtradoṣaharo hṛdyaḥ
                        pipāsāghno rucipradaḥ //  
 Su.1.38.45 
                        priyaṅgusamaṅgādhātakīpunnāganāgapuṣpacandanakucandanamocarasarasāñjanakumbhīkasrotoñjanapadmakesarayojanavallayo
                        dīrghamūlā ceti //  
 Su.1.38.46 
                        ambaṣṭhādhātakīkusumasamaṅgākaṭvaṅgamadhukabilvapeśikāsāvararodhrapalāśanandīvṛkṣāḥ
                        padmakeśarāṇi ceti //  
 Su.1.38.47ab  gaṇau priyaṅgvambaṣṭhādī
                        pakvātīsāranāśanau /  
 Su.1.38.47cd  sandhānīyau hitau pitte
                        vraṇānāṃ cāpi ropaṇau //  
 Su.1.38.48 
                        nyagrodhodumbarāśvatthaplakṣamadhukakapītanakakubhāmrakośāmracorakapatrajambūdvayapiyālamadhūkarohiṇīvañjulakadambabadarītindukīsallakīrodhrasāvararodhrabhallātakapalāśā
                        nandīvṛkṣaśceti //  
 Su.1.38.49ab  nyagrodhādirgaṇo vraṇyaḥ
                        saṃgrāhī bhagnasādhakaḥ /  
 Su.1.38.49cd  raktapittaharo
                        dāhamedoghno yonidoṣahṛt //  
 Su.1.38.50  guḍūcīnimbakustumburucandanāni
                        padmakaṃ ceti //  
 Su.1.38.51ab  eṣa sarvajvarān hanti
                        guḍūcyādistu dīpanaḥ /  
 Su.1.38.51cd 
                        hallāsārocakavamīpipāsādāhanāśanaḥ //  
 Su.1.38.52 
                        utpalaraktotpalakumudasaugandhikakuvalayapuṇḍarīkāṇi madhukaṃ ceti //  
 Su.1.38.53ab  utpalādirayaṃ
                        dāhapittaraktavināśanaḥ /  
 Su.1.38.53cd 
                        pipāsāviṣahṛdrogacchardimūrcchāharo gaṇaḥ //  
 Su.1.38.54 
                        mustāharidrādāruharidrāharītakyāmalakabibhītakakuṣṭhahaimavatīvacāpāṭhākaṭurohiṇīśārṅgaṣṭātiviṣādrāviḍībhallātakāni
                        citrakaśceti //  
 Su.1.38.55ab  eṣa mustādiko nāmnā gaṇaḥ
                        śleṣmaniṣūdanaḥ /  
 Su.1.38.55cd  yonidoṣaharaḥ
                        stanyaśodhanaḥ pācanastathā //  
 Su.1.38.56  harītakyāmalakabibhītakāni
                        triphalā //  
 Su.1.38.57ab  triphalā kaphapittaghnī
                        mehakuṣṭhavināśanī /  
 Su.1.38.57cd  cukṣuṣyā dīpanī caiva
                        viṣamajvaranāśanī //  
 Su.1.38.58  pippalīmaricaśṛṅgaverāṇi
                        trikaṭukam //  
 Su.1.38.59ab  tryūṣaṇaṃ kaphamedoghnaṃ
                        mehakuṣṭhatvagāmayān /  
 Su.1.38.59cd  nihanyāddīpanaṃ
                        gulmapīnasāgnyalpatāmapi //  
 Su.1.38.60 
                        āmalakīharītakīpippalyaścitrakaśceti //  
 Su.1.38.61ab  āmalakyādirityeṣa gaṇaḥ
                        sarvajvarāpahaḥ /  
 Su.1.38.61cd  cakṣuṣyo dīpano vṛṣyaḥ
                        kaphārocakanāśanaḥ //  
 Su.1.38.62 
                        trapusīsatāmrarajatakṛṣṇalohasuvarṇāni lohamalaśceti //  
 Su.1.38.63ab  gaṇastrapvādirityeṣa
                        garakrimiharaḥ paraḥ /  
 Su.1.38.63cd 
                        pipāsāviṣahṛdrogapaṇḍumehaharastathā //  
 Su.1.38.64 
                        lākṣārevatakuṭajāśvamārakaṭphalaharidrādvayanimbasaptacchadamālatyastrāyamāṇā
                        ceti //  
 Su.1.38.65ab  kāṣāyastiktamadhuraḥ
                        kaphapittārtināśanaḥ /  
 Su.1.38.65cd  kuṣṭhakrimiharaścaiva
                        duṣṭavraṇaviśodhanaḥ //  
 Su.1.38.66  pañca pañcamūlānyata ūrdhvaṃ
                        vakṣyāmaḥ / tatra trikaṇṭakabṛhatīdvayapṛthakparṇyo vidārigandhā ceti
                        kanīyaḥ //  
 Su.1.38.67ab  kaṣāyatiktamadhuraṃ
                        kanīyaḥ pañcamūlakam /  
 Su.1.38.67cd  vātaghnaṃ pittaśamanaṃ
                        bṛṃhaṇaṃ balavardhanam //  
 Su.1.38.68  bilvāgnimanthaṭiṇṭukapāṭalāḥ
                        kāśmaryaśceti mahat //  
 Su.1.38.69ab  satiktaṃ kaphavātaghnaṃ
                        pāke laghvagnidīpanam /  
 Su.1.38.69cd  madhurānurasaṃ caiva
                        pañcamūlaṃ mahat smṛtaḥ //  
 Su.1.38.70  anayordaśamūlamucyate //  
 Su.1.38.71ab  gaṇaḥ śvāsaharo hyeṣa
                        kaphapittānilāpahaḥ /  
 Su.1.38.71cd  āmasya pācanaścaiva
                        sarvajvaravināśanaḥ //  
 Su.1.38.72 
                        vidārīsārivārajanīguḍūcyo+ajaśṛṅgī ceti vallīsaṃjñaḥ //  
 Su.1.38.73 
                        karamardatrikaṇṭakasairīyakaśatāvarīgṛdhranakhya iti kaṇṭakasaṃjñaḥ //  
 Su.1.38.74ab  raktapittaharau hyetau
                        śophatrayavināśanau /  
 Su.1.38.74cd  sarvamehaharau caiva
                        śukradoṣavināśanau //  
 Su.1.38.75  kuśakāśanaladarbhakāṇḍekṣukā
                        iti tṛṇasaṃjñakaḥ //  
 Su.1.38.76  antyaḥ prayuktaḥ kṣīreṇa
                        śīghrameva vināśayet //  
 Su.1.38.77ab  eṣāṃ vātaharāvādyāvantyaḥ
                        pittavināśanaḥ /  
 Su.1.38.77cd  pañcakau
                        śleṣmaśamanāvitarau parikīrtitau //  
 Su.1.38.78  trivṛtādikamanyatropadekṣyāmaḥ
                        //  
 Su.1.38.79ab  samāsena gaṇā hyete
                        proktāsteṣāṃ tu vistaram /  
 Su.1.38.79cd  cikitsiteṣu vakṣyāmi
                        jñātvā doṣabalābalam //  
 Su.1.38.80ab  ebhirlepān kaṣāyāṃśca
                        tailaṃ sarpīṃṣi pānakān /  
 Su.1.38.80cd  pravibhajya yathānyāyaṃ
                        kurvīta matimān bhiṣak //  
 Su.1.38.81ab  bhūmavarṣānilakledaiḥ
                        sarvartuṣvanabhidrute /  
 Su.1.38.81cd  grāhayitvā gṛhe
                        nyasyedvidhinauṣadhasaṃgraham //  
 Su.1.38.82ab  samīkṣya doṣabhedāṃśca
                        miśrān bhinnān prayojayet /  
 Su.1.38.82cd  pṛthaṅniśrān samastānvā
                        gaṇaṃ vā vyastasaṃhatam //  
 iti suśrutasaṃhitāyāṃ sūtrasthāne dravyasaṃgrahaṇīyo
                        nāmāṣṭatriṃśo+adhyāyaḥ //  
 
 
                     ekonacatvāriṃśattamo+adhyāyaḥ /
                     Su.1.39.1  athātaḥ
                        saṃśodhanasaṃśamanīyamadhyāyaṃ vyākhyāsyāmaḥ //  
 Su.1.39.2  yathovāca bhagavān dhanvantariḥ
                        //  
 Su.1.39.3 
                        madanakuṭajajīmūtakekṣvākudhāmārgavakṛtavedhanasarṣapaviḍaṅgapippalīkarañjaprapunnāḍakovidārakarbudārāriṣṭāśvagandhāvidulabandhujīvakaśvetāśaṇapuṣpībimbīvacāmṛgervāruścitrā
                        cetyūrdhvabhāgaharāṇi / tatra kovidārapūrvāṇāṃ phalāni kovidārādīnāṃ mūlāni
                        //  
 Su.1.39.4 
                        vivṛtāśyāmādantīdravantīsaptalāśaṅkhinīviṣāṇikāgavākṣīcchagalāntrīsruksuvarṇakṣīrīcitrakakiṇihīkuśakāśatilvakakampillakaramyakapāṭalāpūgaharītakyāmalakabibhītakanīlinīcaturaṅgulairaṇḍapūtīkamahāvṛkṣasaptacchadārkā
                        jyotiṣmatī cetyadhobhāgaharāṇi / tatra tilvakapūrvāṇāṃ mūlāni tilvakādīnāṃ
                        pāṭalāntānāṃ tvacaḥ kampillakaphalarajaḥ pūgādīnāmeraṇḍāntānāṃ phalāni
                        pūtīkāragvadhayoḥ patrāṇi śeṣāṇāṃ kṣīrāṇīti //  
 Su.1.39.5  koṣātakī saptalā śaṅkhinī
                        devadālī kāravellikā cetyubhayatobhāgaharāṇi / eṣāṃ svarasā iti //  
 Su.1.39.6 
                        pippalīviḍaṅgāpāmārgaśigrusiddhārthakaśirīṣamaricakaravīrabimbīgirikarṇikākiṇihīvacājyotiṣmatīkarañjārkālarkalaśunātiviṣāśṛṅgaveratālīśatamālasurasārjakeṅgudīmeṣaśṛṅgukīmeṣaśṛṅgīmātuluṅgīsuraṅgīpīlujātīśālatālamadhūkalākṣāhiṅgulavaṇamadyagośakṛdrasamūtrāṇīti
                        śirovirecanāni / tatra karavīrapūrvāṇāṃ phalāni karavīrādīnāmarkāntānāṃ
                        mūlāni tālīśapūrvāṇāṃ kandāḥ tālīśādīnāmarjakāntānāṃ patāṇi
                        iṅgukīmeṣaśṛṅgyostavacaḥ mātuluṅgīsuraṅgīpīlujātīnāṃ pūspāṇi
                        śālatālamadhūkānāṃ sārāḥ hiṅgulākṣe niryāsau lavaṇāni pārthivaviśeṣāḥ
                        madyānyāsutasaṃyogāḥ śakṛdrasamūtre malāviti //  
 Su.1.39.7  saṃśamanānyata ūrdhvaṃ vakṣyāmaḥ
                        tatra
                        bhadradārukuṣṭhaharidrāvaruṇameṣaśrṅgībalātibalārtagalakacchurāsallakīkuberākṣīvīratarusahacarāgnimanthavatsādanyeraṇḍāśmabhedakālarkārkaśatāvarīpunarnavāvasukavaśirakāñcanakabhārgīkārpāsīvṛścikālīpattūrabadarayavakolakulatthaprabhṛtīni
                        vidārigandhādiśca dve cādye pañcamūlyau samasena vātasaṃśamano vargaḥ //  
 Su.1.39.8 
                        candanakucandanahrīverośīramañjiṣṭhāpayasyādidārīśatāvarīgundrāśaivalakahlārakumudotpalakanda(ā.da)līdūrvāmūrvāprabhṛtīni
                        kākolyādiḥ sārivādirañjanādirutpalādirnyagrodhādistṛṇapañcamūlamiti samāsena
                        pittasaṃśamano vargaḥ //  
 Su.1.39.9 
                        kāleyakāgurutilaparṇīkuṣṭhaharidrāśītaśivaśatapuṣpāsaralārāsnāprakīryodakīryeṅgudīsumanaḥkākādanīlāṅgalakīhastikarṇamuñjātakalāmajjakaprabhṛtīni
                        vallīkaṇṭakapañcamūlyau pippalyādirbṛhatyādirmuṣkakādirvacādiḥ
                        surasādirāragvadhādiriti samāsena śleṣmasaṃśamano vargaḥ //  
 Su.1.39.10  tatra sarvāṇyevauṣadhāni
                        vyādhyagnipuruṣabalānyam{??}isamīkṣya vidadhyāt / tatra
                        vyādhibalādadhikamauṣadhamupayuktaṃ tamupaśamya vyādhiṃ vyādhimanyamāvahati
                        agnibalādadhikamajīrṇaṃ viṣṭabhya vā pacyate puruṣabalādadhikaṃ
                        glānimūrcchāmadānāvahati saṃśamanaṃ evaṃ saṃśodhanamatipātayati / hīnamebhyo
                        dattamakiṃcitkaraṃ bhavati / tasmātsamameva vidadhyāt //  
 Su.1.39.11  bhavanti cātra /  
 Su.1.39.11ab  roge śodhanasādhye tu yo
                        bhaveddoṣadurbalaḥ /  
 Su.1.39.11cd  tasmai dadyādbhiṣak prājño
                        doṣapracyāvanaṃ mṛdu //  
 Su.1.39.12ab  cale doṣe mṛdau koṣṭhe
                        nekṣetātra balaṃ nṛṇām /  
 Su.1.39.12cd  avyādhidurbalasyāpi
                        śodhanaṃ hi tadā bhavet //  
 Su.1.39.13ab  svayaṃ pravṛttadoṣasya
                        mṛdukoṣṭhasya śodhanam /  
 Su.1.39.13cd  bhavedalpabalasyāpi
                        prayuktaṃ vyādhināśanam //  
 Su.1.39.14ab  vyādhyādiṣu tu madhyeṣu
                        kvāthasyāñjaliriṣyate /  
 Su.1.39.14cd  biḍālapadakaṃ cūrṇaṃ deyaḥ
                        kalko+akṣasaṃitaḥ //  
 iti suśrutasaṃhitāyāṃ sūtrasthāne saṃśodhanasaṃśamanīyo
                        nāmaikonacatvāriṃśo+adhyāyaḥ //  
 
 
                    catvāriṃśattamo+adhayāyaḥ /
                     Su.1.40.1  athāto
                        dravyarasaguṇavīryavipākavijñānīyamadhyāyaṃ vyākhyāsyāmaḥ //  
 Su.1.40.2  yathovāca bhagavān dhanvantariḥ
                        //  
 Su.1.40.3  kecidācāryā bruvate dravyaṃ
                        pradhānaṃ kasmāt vyavasthitatvāt iha khalu dravyaṃ vyavasthitaṃ na rasādayaḥ
                        yathā āme phale ye rasādayaste pakve na santi nityatvācca nityaṃ hi
                        dravyamanityā guṇāḥ yathā kalkādipravibhāgaḥ sa eva saṃpannarasagandho
                        vyāpannarasagandho vā bhavati svajātyavasthānācca yathā hi pārthivaṃ
                        dravyamanyabhāvaṃ na gacchatyevaṃ śeṣāṇi pañcendriyagrahaṇācca
                        pañcabhirindriyairgṛhyate dravyaṃ na rasādayaḥ āśrayatavācca dravyamāśritā
                        rasādayo bhavanti ārambhasāmarthyācca dravyāśrita ārambhaḥ yathā
                        vidārigandhādimāhṛtya saṃkṣudya vipacedityevamādiṣu na rasādiṣvārambhaḥ
                        śāstraprāmāṇyācca śāstre hi dravyaṃ pradhānamupadeśe hi yogānāṃ yathā
                        mātuluṅgāgnimanthau cetyādau na rasādaya upadiśyante kramāpekṣitatvācca
                        rasādīnāṃ rasādayo hi dravyakramamapekṣante yathā taruṇe taruṇāḥ saṃpūrṇe
                        saṃpūrṇā iti ekadeśasādhyatvācca dravyāṇāmekadeśenāpi vyādhayaḥ sādhyante
                        yathā mahāvṛkṣakṣīreṇeti tasmāddravyaṃ pradhānam / dravyalakṣaṇaṃ tu
                        kriyāguṇavat samavāyikāraṇam iti //  
 Su.1.40.4  netyāhuranye rasāstu pradhānaṃ
                        kasmāt āgamāt āgamo hi śāstramucyate śāstre hi rasā adhikṛtāḥ yathā
                        rasāyatta āhāra iti tasmiṃśca prāṇāḥ upadeśācca upadiśyante hi rasāḥ yathā
                        madhurāmlalavaṇā vātaṃ śamayanti anumānācca rasena hyanumīyate dravyaṃ yathā
                        madhuramiti ṛṣivacanācca ṛṣivacanaṃ vedo yathā kiṃcidijyārthaṃ
                        madhuramāharediti tasmādrasāḥ pradhānaṃ raseṣu guṇasaṃjñā /
                        rasalakṣaṇamanyatropadekṣyāmaḥ //  
 Su.1.40.5  netyāhuranye vīryaṃ pradhānamiti
                        / kasmāt tadvaśenauṣadhakarmaniṣpatteḥ /
                        ihauṣadhakarmāṇyūrdhvādhobhāgobhayabhāgasaṃśodhanasaṃśamanasaṃgrāhakāgnidīpanapīḍanalekhanabṛṃhaṇarasāyanavājīkaraṇaśvayathukaravilayanadahanadāraṇamādanaprāṇaghnaviṣapraśamanāni
                        vīryaprādhānyādbhavanti / tacca vīryaṃ dvividhamuṣṇaṃ śītaṃ ca
                        agnīṣomīyatvājjagataḥ / kecidaṣṭavidhamāhuḥ śītamuṣṇaṃ snigdhaṃ rūkṣaṃ
                        viśadaṃ piccilaṃ mṛdu tīkṣṇaṃ ceti / etāni vīryāṇi
                        svabalaguṇotkarṣādrasamabhibhūyātmakarma kurvanti / yathā
                        tāvanmahatpañcamūlaṃ kaṣāyaṃ tiktānurasaṃ vātaṃ śamayati uṣṇavīryatvāt tathā
                        kulatthāḥ kaṣāyaḥ kaṭukaḥ palāṇḍuḥ snehabhāvācca madhuraścekṣuraso vātaṃ
                        vardhayati śītavīryatvāt kaṭukā pippalī pittaṃ śamayati mṛduśītavīryatvāt
                        amlamāmalakaṃ lavaṇaṃ saidhavaṃ ca tiktā kākamācī pittaṃ vardhayati
                        uṣṇavīryatvāt madhurā matsyāśca kaṭukaṃ mūlakaṃ śleṣmāṇaṃ śamayati
                        rūkṣavīryatvāt madhuraṃ kṣaudraṃ ca tadetannidarśanamātramuktam //  
 Su.1.40.6  bhavanti cātra /  
 Su.1.40.6ab  ye rasā vātaśamanā bhavanti
                        yadi teṣu vai /  
 Su.1.40.6cd  raukṣyalāghavaśaityāni na te
                        hanyuḥ samīraṇam //  
 Su.1.40.7ab  ye rasāḥ pittaśamanā
                        bhavanti yadi teṣu vai /  
 Su.1.40.7cd  taikṣṇyauṣṇyalaghutāścaiva
                        na te tatkarmakāriṇaḥ //  
 Su.1.40.8ab  ye rasāḥ śleṣmaśamanā
                        bhavanti yadi teṣu vai /  
 Su.1.40.8cd  snehagauravaśaityāni na te
                        tatkarmakāriṇaḥ //  
 Su.1.40.9  tasmādvīryaṃ pradhānamiti //  
 Su.1.40.10  netyāhuranye vipākaḥ
                        pradhānamiti / kasmāt samyaṅnithyāvipākatvāt iha
                        sarvadravāṇy{O.vyāṇy}abhyavahṛtāni samyaṅnithyāvipakvāni guṇaṃ doṣaṃ vā
                        janayanti / tatrāhuranye prati rasaṃ pāka iti / kecittrividhamicchanti
                        madhuramamlaṃ kaṭukaṃ ceti / tattu na samyak bhūtaguṇādāmāccānyo+amlo vipāko
                        nāsti pittaṃ hi vidagdhamamlatāmupaityagnermandatvāt yadyevaṃ
                        lavaṇo+apyanyaḥ pāko bhaviṣyanti śleṣmā hi vidagdho lavaṇatāmupaitīti /
                        madhuro madhurasyāmlo+amlasyaivaṃ sarveṣāmiti kecidāhuḥ dṛṣṭāntaṃ
                        copadiśanti yathā tāvat kṣīramukhāgataṃ pacyamānaṃ madhurameva syāttathā
                        śāliyavamudgādayaḥ prakīrṇāḥ svabhāvamuttarakāle+api na parityajanti
                        tadvaditi / kecidvadanti abalavanto balavatāṃ vaśamāyāntīti /
                        evamanavasthitiḥ tasmādasiddhānta eṣaḥ / āgame hi dvividha eva pāko madhuraḥ
                        kaṭukaśca / tayormadhurākhyo guruḥ kaṭukākhyo laghuriti / tatra
                        pṛthivyaptejovāyvākāśānāṃ dvaividhyaṃ bhavati guṇasādharmyādgurutā laghutā
                        ca pṛthivyāpaśca gurvyaḥ śeṣāṇi laghūni tasmāddvividha eva pāka iti //  
 Su.1.40.11  bhavanti cātra /  
 Su.1.40.11ab  dravyeṣu pacyamāneṣu
                        yeṣvambupṛthivīguṇāḥ /  
 Su.1.40.11cd  nirvartante+adhikāstatra
                        pāko madhura ucyate //  
 Su.1.40.12ab  tejo+anilākāśaguṇāḥ
                        pacyamāneṣu yeṣu tu /  
 Su.1.40.12cd  nirvartante+adhikāstatra
                        pākaḥ kaṭuka ucyate //  
 Su.1.40.13ab  pṛthaktvadarśināmeṣa
                        vādināṃ vādasaṃgrahaḥ /  
 Su.1.40.13cd  catruṇāmapi
                        sāmagryamicchantyatra vipaścitaḥ //  
 Su.1.40.14ab  taddravyamātmanā
                        kiṃcitkiṃcidvīryeṇa sevitam /  
 Su.1.40.14cd  kiṃcidrasavipākābhyāṃ
                        doṣaṃ hanti karoti vā //  
 Su.1.40.15ab  pāko nāsti vinā
                        vīryādvīryaṃ nāsti vinā rasāt /  
 Su.1.40.15cd  raso nāsti vinā
                        dravyāddravyaṃ śreṣṭhataṃ smṛtam //  
 Su.1.40.16ab  janma tu
                        dravyarasayoranyonyāpekṣikaṃ smṛtam /  
 Su.1.40.16cd  anyonyāpekṣikaṃ janma
                        yathā syāddehadehinoḥ //  
 Su.1.40.17ab  vīryasaṃjñā guṇā ye+aṣṭau
                        te+api dravyāśrayāḥ smṛtāḥ /  
 Su.1.40.17cd  raseṣu na bhavantyete
                        nirguṇāstu guṇāḥ smṛtāḥ //  
 Su.1.40.18ab  dravye dravyāṇi yasmāddhi
                        vipacyante na ṣaḍrasāḥ /  
 Su.1.40.18cd  śreṣṭhaṃ dravyamato jñeyaṃ
                        śeṣā bhāvāstadāśrayāḥ //  
 Su.1.40.19ab  amīmāṃsyānyacintyāni
                        prasiddhāni svabhāvataḥ /  
 Su.1.40.19cd  āgamenopayojyāni bheṣajāni
                        vicakṣaṇaiḥ //  
 Su.1.40.20ab  pratyakṣalakṣaṇaphalāḥ
                        prasiddhāśca svabhāvataḥ /  
 Su.1.40.20cd  nauṣadhīrhetubhirvidvān
                        parīkṣeta kathaṃ(ā.dā)cana //  
 Su.1.40.21ab  sahasroṇāpi hetūnāṃ
                        nāmbaṣṭhādirvirecayet /  
 Su.1.40.21cd  tasmāttiṣṭhettu
                        matimānāgame na tu hetuṣu //  
 iti śrīsuśrutasaṃhitāyaṃ sūtrasthāne dravyaguṇarasavīryavipākavijñānīyo
                        nāma catvāriṃśattamo+adhyāyaḥ //  
 
 
                     ekacatvāriṃśattamo+adhyāyaḥ /
                     Su.1.41.1  athāto
                        dravyaviśeṣavijñānīyamadhyāyaṃ vyākhyāsyāmaḥ //  
 Su.1.41.2  yathovāca bhagavān dhanvantariḥ
                        //  
 Su.1.41.3  tatra pṛthivyaptejovāyvākāśānāṃ
                        samudāyāddravyābhinirvṛttiḥ utkarṣastvabhivyājñjalo bhavati idaṃ
                        pārthivamidamāpyamidaṃ taijasamidaṃ vāyavyamidamākāśīyamiti //  
 Su.1.41.4.1  tatra
                        sthūlasārasāndramandasthiragurukaṭhinaṃ gandhabahulamīṣatkaṣāyaṃ prāyaśo
                        madhuramiti pārthivaṃ tat sthairyabalagauravasaṃghātopacayakaraṃ
                        viśeṣataścādhogatisvabhāvamiti //  
 Su.1.41.4.2 
                        śītastimitasnigdhamandagurusarasāndramṛdupicchilaṃ
                        rasabahulamīṣatkaṣāyāmlalavaṇaṃ madhurarasaprāyamāpyaṃ tat
                        snehanahlādanakledanabandhanaviṣyandanakaramiti //  
 Su.1.41.4.3 
                        uṣṇatīkṣṇasūkṣmarūkṣakharalaghuviśadaṃ rūpa(ā.guṇa)bahulamīṣadamlalavaṇaṃ
                        kaṭukarasaprāyaṃ viśeṣataścordhvagatisvabhāvamiti taijasaṃ
                        taddahanapacanadāraṇatāpanaprakāśanaprabhāvarṇakaramiti //  
 Su.1.41.4.4 
                        sūkṣmarūkṣakharaśiśiralaghuviśadaṃ sprarśabahulamīṣattiktaṃ viśeṣataḥ
                        kaṣāyamiti vāyavīyaṃ tadvaiśadyalāghavaglapanavirūkṣaṇavicāraṇakaramiti //  
 Su.1.41.4.5 
                        ślakṣṇasūkṣmamṛduvyavāyiviśadaviviktamavyaktarasaṃ śabdabahulamākāśīyaṃ
                        tanmārdavaśauṣiryalāghavakaramiti //  
 Su.1.41.5  anena nidarśanena
                        nānauṣadhībhūtaṃ jagati kiṃciddravyamastīti kṛtvā taṃ taṃ yuktiviśeṣamarthaṃ
                        cābhisamīkṣya svavīryaguṇayuktāni dravyāṇi kārmukāṇi bhavanti / tāni yadā
                        kurvanti sa kālaḥ yatkurvanti tatkarma yena kurvanti tadvīryaṃ yatra
                        kurvanti tadadhikaranaṃ yathā kurvanti sa upāyaḥ yanniṣpādayanti tat
                        phalamiti //  
 Su.1.41.6  tatra virecanadravyāṇi
                        pṛthivyambuguṇabhūyiṣṭhāni pṛthivyāpo gurvyastā gurutvādadho gacchanti
                        tasmādvirecanamadhoguṇabhūyiṣṭhamanumānāt
                        vamanadravyāṇyagnivāyuguṇabhūyiṣṭhāni agnivāyū hi laghū laghutvācca
                        tānyūrdhvamuttiṣṭhanti tasmādvamanamapyūrdhvaguṇabhūyiṣṭham
                        ubhayaguṇabhūyiṣṭhamubhyatobhāgam ākāśaguṇabhūyiṣṭhaṃ saṃśamanaṃ
                        sāṃgrāhikamanilaguṇabhūyiṣṭham anilasya śoṣaṇātmakatvāt
                        dīpanamagniguṇabhūyiṣṭhaṃ (? tatsamānatvāt ) lekhanamanilānalaguṇabhūyiṣṭhaṃ
                        bṛṃhaṇaṃ pṛthivyambuguṇabhūyiṣṭham evamauṣadhakarmāṇyanumānātsādhayet //  
 Su.1.41.7  bhavanti cātra /  
 Su.1.41.7ab  bhūtejovārijairdravyaiḥ
                        śamaṃ yāti samīraṇaḥ /  
 Su.1.41.7cd  bhūmyambuvāyujaiḥ pittaṃ
                        kṣipramāpnoti nirvṛtim //  
 Su.1.41.8ab  khatejonilajaiḥ śleṣmā
                        śamameti śarīriṇām /  
 Su.1.41.8cd  viyatpavanajātābhyāṃ
                        vṛddhimāpnoti mārutaḥ //  
 Su.1.41.9ab  āgneyameva yaddravyaṃ tena
                        pittamudīryate /  
 Su.1.41.9cd  vasudhājalajātābhyāṃ balāsaḥ
                        parivardhate //  
 Su.1.41.10ab  evametadguṇādhikyaṃ dravye
                        dravye viniścitam /  
 Su.1.41.10cd  dviśo vā bahuśo vā+api
                        jñātvā doṣeṣu cācaret //  
 Su.1.41.11  tatra ya ime guṇā
                        vīryasaṃjñakāḥ śītoṣṇasnigdharūkṣamṛdutīkṣṇapicchilaviśadāsteṣāṃ
                        tīkṣṇoṣṇāvāgneyau śītapicchilāvambuguṇabhūyiṣṭhau pṛthivyambuguṇabhūyiṣṭhaḥ
                        snehaḥ toyākāśaguṇabhūyiṣṭhaṃ mṛdutvaṃ vāyuguṇabhūyiṣṭhaṃ raukṣyaṃ
                        kṣitisamīraṇaguṇabhūyiṣṭhaṃ vaiśadyaṃ gurulaghuvipākāvuktaguṇau tatra
                        uṣṇasnigdhau vātaghnau śītamṛdupicchilāḥ pittaghnāḥ tīkṣnarūkṣaviśadāḥ
                        śleṣmaghnāḥ gurupāko vātapittaghnaḥ laghupākaḥ śleṣmaghnaḥ teṣāṃ
                        mṛduśītoṣṇāḥ sparśagrāhyāḥ picchalaviśadau cakṣuḥsparśābhyāṃ snigdharūkṣau
                        cakṣuṣā tīkṣṇo mukhaduḥkhotpādanāt gurupākaḥ sṛṣṭaviṇmūtratayā kaphotkleśena
                        ca laghurbaddhaviṇmūtratayā mārutakopena ca / tatra tulyaguṇeṣu bhūteṣu
                        rasavaiśeṣyamupalakṣayet tadyathā madhuro guruśca pārthivaḥ madhuraḥ
                        snigdhaścāpya iti //  
 Su.1.41.12  bhavati cātra /  
 Su.1.41.12ab  guṇā ya uktā dravyeṣu
                        śarīreṣvapi te tathā /  
 Su.1.41.12cd 
                        sthānavṛddhikṣayāstasmāddehināṃ dravyahetukāḥ //  
 iti suśrutasaṃhitāyāṃ sūtrasthāne dravyaviśeṣavijñānīyo
                        nāmaikacatvāriṃśattamo+adhyāyaḥ //  
 
 
                    dvicatvāriṃśattamo+adhyāyaḥ /
                     Su.1.42.1  athāto
                        rasaviśeṣavijñānīyamadhyāyaṃ vyākhyāsyāmaḥ //  
 Su.1.42.2  yathovāca bhagavān dhanvantariḥ
                        //  
 Su.1.42.3  ākāśapavanadahanatoyabhūmiṣu
                        yathāsaṅkhyamekottaraparivṛddhāḥ śabdasparśarūparasagandhāḥ tasmādāpyo rasaḥ
                        / parasparasaṃsargāt parasparānugrahāt parasparānupraveśācca sarveṣu
                        sarveṣāṃ sānnidhyamasti utkarṣāpakarṣāttu grahaṇam / sa khalvāpyo rasaḥ
                        śeṣabhūtasaṃsargādvidagdhaḥ ṣoḍhā vibhajyate tadyathā madhuro+amlo lavaṇaḥ
                        kaṭukastiktaḥ kaṣāya iti / te ca bhūyaḥ parasparasaṃsargāttriṣaṣṭidhā
                        bhidyante / tatra bhūmyambuguṇabāhulyānmadhuraḥ bhūmyagniguṇabāhulyādamlaḥ
                        toyāgniguṇabāhulyāllavaṇaḥ vāyvagniguṇabāhulyātkaṭukaḥ
                        vāyvākāśaguṇabāhulyāttiktaḥ pṛthivyanilaguṇabāhulyātkaṣāya iti //  
 Su.1.42.4  tatra madhurāmlalavaṇā vātaghnāḥ
                        madhuratiktakaṣāyāḥ pitaghnāḥ kaṭutiktakaṣāyāḥ śleṣmaghnāḥ //  
 Su.1.42.5  tatra vāyo(ā.yu)rātmaivātmā
                        pittamāgneyaṃ śleṣmā saumya iti //  
 Su.1.42.6  ta ete rasāḥ svayonivardhanā
                        anyayonipraśamanāśca //  
 Su.1.42.7  kecidāhuragnīṣomīyatvājjagato
                        rasā dvividhāḥ saumyā āgneyāśca / tatra madhuratiktakaṣāyāḥ saumyāḥ
                        kaṭvamlalavaṇā āgneyāḥ / tatra madhurāmlalavaṇāḥ snigdhā guravaśca
                        kaṭutiktakaṣāyā rūkṣā laghavaśca saumyāḥ śītā āgneyāścoṣṇāḥ //  
 Su.1.42.8.1  tatra
                        śaityaraukṣyalāghavavaiśadyavaiṣṭambhyaguṇalakṣaṇo vāyuḥ tasya samānayoniḥ
                        kaṣāyo rasaḥ so+asya śaityācchaityaṃ vardhayati raukṣyādraukṣyaṃ
                        lāghavāllāghavaṃ vaiśadyādvaiśadyaṃ vaiṣṭambhyādvaiṣṭambhyamiti //  
 Su.1.42.8.2 
                        auṣṇyataikṣṇyaraukṣyalāghavavaiśadyaguṇalakṣaṇaṃ pittaṃ tasya samānayoniḥ
                        kaṭuko rasaḥ so+asyauṣṇyādauṣṇaṃ vardhayati taikṣṇyāttaikṣṇyaṃ
                        raukṣyādraukṣyaṃ lāghavāllāghavaṃ vaiśadyādvaiśadyamiti //  
 Su.1.42.8.3 
                        mādhuryasnehagauravaśaityapaicchilyaguṇalakṣaṇaḥ śleṣmā tasya
                        samānayonirmadhuro rasaḥ so+asya mādhuryānmādhuryaṃ vardhayati snehāt snehaṃ
                        gauravādgauravaṃ śaityācchaityaṃ paicchilyātpaicchilyamiti // 
 Su.1.42.8 {ṃ.4} tasya punaranyoniḥ kaṭuko
                        rasaḥ sa śleṣmaṇaḥ pratyanīkatvāt kaṭukatvānmādhuryamabhibhavati raukṣyāt
                        snehaṃ lāghavādgauravamauṣṇyācchaityaṃ vaiśadyātpaicchilyamiti /
                        tadetannidarśanamātramuktam //  
 Su.1.42.9  rasalakṣaṇamata ūrdhvaṃ
                        vakṣyāmaḥ tatra yaḥ paritoṣamutpādayati prahlādayati tarpayati jīvayati
                        mukho{O.ā}palepaṃ janayati śleṣmāṇaṃ cābhivardhayati sa madhuraḥ yo
                        dantaharṣamutpādayati mukhāsrāvaṃ janayati śraddhāṃ cotpādayati so+amlaḥ yo
                        bhaktarucimutpādayati kaphaprasekaṃ janayati mārdavam cāpādayati sa lavaṇaḥ
                        yo jihvāgraṃ bādhate udvegaṃ janayati śiro gṛhṇīte nāsikāṃ ca srāvayati sa
                        kaṭukaḥ yo gale coṣamutpādayati mukhavaiśadyaṃ janayati bhaktaruciṃ
                        cāpādyati harṣaṃ ca sa tiktaḥ yo vaktraṃ pariśoṣayati jihvāṃ stambhayati
                        kaṇṭhaṃ badhnāti hṛdayaṃ karṣati pīḍayati ca sa kaṣāyaḥ //  
 Su.1.42.10.1  rasaguṇānata ūrdhvaṃ
                        vakṣyāmaḥ tatra madhuro raso
                        rasaraktamāṃsamedo+asthimajjaujaḥśukrastanyavardhanaścakṣuṣyaḥ keṣyo varṇyo
                        balakṛtsandhānaḥ śoṇitarasaprasādano bālavṛddhakṣatakṣīṇahitaḥ
                        ṣaṭpadapipīlikānāmiṣṭatamastṛṣṇāmūrcchādāhapraśamanaḥ ṣaḍindriyaprasādanaḥ
                        kṛmikaphakaraśceti sa evaṃguṇo+apyeka evātyarthamāsevyamānaḥ
                        kāsaśvāsālasakavamathuvadanamādhuryasvaropaghātakṛmigalagaṇḍānāpādayati
                        tathā+arbudaślīpadabastigudopalepābhiṣyandaprabhṛtīñjanayati //  
 Su.1.42.10.2  amlo jaraṇaḥ pācano
                        dīpanaḥ pavananigrahaṇo+anulomanaḥ koṣṭhavidāhī bahiḥśītaḥ kledanaḥ prāyaśo
                        hṛdyaśceti sa evaṃguṇo+apyeka evātyarthamupasevyamāno
                        dantaharṣanayanasaṃmīlanaromasaṃvejanakaphavilayanaśarīraśaithilyānyāpādyati
                        tathā
                        kṣatābhihatadagdhadaṣṭabhagnaśūnarugṇapracyutāvamūtritavisarpitacchinnabhinnaviddhotpiṣṭādīni
                        pācayatyāgneyasvabhāvāt paridahati kaṇṭhamuro hṛdayaṃ ceti //  
 Su.1.42.10.3  lavaṇaḥ saṃśodhanaḥ pācano
                        viśleṣaṇaḥ kledanaḥ śaithilyakṛduṣṇaḥ sarvarasapratyanīko mārgaviśodhanaḥ
                        sarvaśarīrāvayavamārdavakaraśceti sa evaṃguṇo+apyeka evātyarthamāsevyamāno
                        gātrakaṇḍūkoṭhaśophavaivarṇyapuṃstvopaghātendriyopatāpamukhākṣipākaraktapittavātaśoṇitāmlakāprabhṛtīnāpādayati
                        //  
 Su.1.42.10.4  kaṭuko dīpanaḥ pācano
                        rocanaḥ śodhanaḥ sthaulyālasyakaphakṛmiviṣakuṣṭhakaṇḍūpaśamanaḥ
                        sandhibandhavicchedano+avasādnaḥ stanyaśukramedasāmupahantā ceti sa
                        evaṃguṇo+apyeka evātyarthamupasevyamāno
                        bhramamadagalatālvoṣṭhaśoṣadāhasaṃtāpabalavighātakampatodabhedakṛt
                        karacaraṇapārśvapṛṣṭhaprabhṛtiṣu ca vātaśūlānāpādayati //  
 Su.1.42.10.5  tiktaśchedano rocano
                        dīpanaḥ śodhanaḥ kaṇḍūkoṭhatṛṣṇāmūrcchājvarapraśamanaḥ stanyaśodhano
                        viṇmūtrakledamedovasāpūyopaśoṣaṇaśceti sa evaṃguṇo+apyeka
                        evātyarthamupasevyamāno
                        gātramanyāstambhākṣepakārditaśiraḥśūlabhramatodabhedacchedāsyavairasyānyāpādayati
                        //  
 Su.1.42.10.6 {ṃ.6} kaṣāyaḥ saṃgrāhako
                        ropaṇaḥ stambhanaḥ śodhano lekhanaḥ śoṣaṇaḥ pīḍanaḥ kledopaśoṣaṇaśceti sa
                        evaṃguṇo+apyeka evātyarthamupasevyamāno
                        hṛtpīḍāsyaśoṣodarādhmānavākyagrahamanyāstambhagātrasphuraṇacumucumāyanākuñcanākṣepaṇaprabhṛtīñjanayati
                        //  
 Su.1.42.11  ataḥ sarveṣāmeva
                        dravyāṇyupadekṣyāmaḥ / tadyathā kākolyādiḥ
                        kṣīraghṛtavasāmajjaśāliṣaṣṭikayavagodhūmamāṣaśṛṅgāṭakakaserukatrapusairvārukarkārukālāvukālindakatakagiloḍyapiyālapuṣkarabījakāśmaryamadhūkadrākṣākharjūrarājādanatālanālikerekṣuvikārabalātibalātmaguptāvidārīpayasyāgokṣurakakṣīramoraṭamadhūlikākūṣmāṇḍaprabhṛtīni
                        samāsena madhuro vargaḥ
                        dāḍimāmalakamātuluṅgāmrātakakapitthakaramardabadarakollaprācīnāmalakatintiḍīkakośāmrakabhavyapārāvatavetraphalalakucāmlavetasadantaśaṭhadadhitakrasurāśuktasauvīrakatuṣodakadhānyāmlaprabhṛtīni
                        samāsenāmlo vargaḥ
                        saindhavasauvarcalaviḍapākyaromakasāmudrakapaktrimayavakṣāroṣaraprasūtasuvarcikāprabhṛtīni
                        samāsena lavaṇo vargaḥ pippalyādiḥ surasādiḥ
                        śigrumadhuśigrumūlakalaśunasumukhaśītaśītaśivakuṣṭhadevadāruhareṇukāvalgujaphalacaṇḍāguggulumustalāṅgalakīśukanāsāpīluprabhṛtīni
                        sālasārādiśca prāyaśaḥ kaṭuko vargaḥ
                        āragvadhādirguḍūcyādirmaṇḍūkaparṇīvetrakarīraharidrādvayendrayavavaruṇasvādukaṇṭakasaptaparṇabṛhatīdvayaśaṅkhinīdravantītrivṛtkṛtavedhanakarkoṭakakāravellavārtākakarīrakaravīrasumanaḥśaṅkhapuṣpyapāmārgatrāyamāṇā+aśokarohiṇīvaijayantīsuvarcalāpunarnavāvṛścikālījyotiṣmatīprabhṛtīni
                        samāsena tikto vargaḥ nyagrodhādirambaṣṭhādiḥ priyaṅvādī rodhrādistriphalā
                        śallakījambvāmrabakulatindukaphalāni katakaśākapāṣāṇabhedakavanaspatiphalāni
                        sālasārādiśca prāyaśaḥ
                        kuruvakakovidārakajīvantīcillīpālaṅkyāsuniṣaṇṇakaprabhṛtīni nīvārakādayo
                        mudgādayaśca vaidalāḥ samāsena kaṣāyo vargaḥ //  
 Su.1.42.12  tatraiteṣāṃ rasānāṃ
                        saṃyogāstriṣaṣṭirbhavanti / tadyathā pañcadaśa dvikāḥ viṃśatistrikāḥ
                        pañcadaśa catuṣkāḥ ṣaṭ pañcakāḥ ekaśaḥ ṣaḍrasāḥ ekaḥ ṣaṭka iti /
                        teṣāmanyatra prayojanāni vakṣyāmaḥ //  
 Su.1.42.13  bhavati cātra /  
 Su.1.42.13ab  jagdhāḥ ṣaḍadhigacchanti
                        balino vaśatāṃ rasāḥ /  
 Su.1.42.13cd  yathā prakupitā doṣā vaśaṃ
                        yānti balīyasaḥ //  
 iti suśrutasaṃhitāyāṃ sūtrasthāne rasaviśeṣavijñānīyo nāma
                        dvācatravāriṃśattamo+adhyāyaḥ //  
 
 
                     tricatvāriṃśattamo+adhyāyaḥ /
                     Su.1.43.1  athāto
                        vamanadravyavikalpavijñānīyamadhyāyaṃ vyākhyāsyāmaḥ //  
 Su.1.43.2  yathovāca bhagavān dhanvantariḥ
                        //  
 Su.1.43.3  vamanadravyāṇāṃ phalādīnāṃ
                        madanaphalāni śreṣṭhatamāni bhavanti / atha madanapuṣpāṇāmātapapariśuṣkāṇāṃ
                        cūrṇaprakuñcaṃ pratyakpuṣpāsadāpuṣpīnimbakaṣāyāṇāmanyatamenāloḍya
                        madhusaindhavayuktāṃ puṣpacūrṇamātrāṃ pāyayitvā vāmayet /
                        madanaśalāṭucūrṇānyevaṃ vā bakularamyakopayuktāni
                        madhulavaṇayuktānyabhiprataptāni madanaśalāṭucūrṇasiddhāṃ vā
                        tilataṇḍulayavāgūm / nirvṛttānāṃ vā nātiharitapāṇḍūnāṃ
                        kuśamūḍhāvabaddhamṛdgomayapraliptānāṃ
                        yavatuṣamudgamāṣaśālyādidhānyarāśāvaṣṭarātroṣitaklinnabhinnānāṃ phalānāṃ
                        phalapippalīruddhṛtyātape śoṣayet tāsāṃ dadhimadhupalalavimṛditapariśuṣkāṇāṃ
                        subhājanasthānāmantarnakhamuṣṭimuṣṇe yaṣṭīmadhukakaṣāye
                        kovidārādīnāmanyatame vā kaṣāye pramṛdya rātriparyuṣitaṃ
                        madhusaindhavayuktamāśīrbhirabhimantritamudaṅnukhaḥ prāṅnukhamāturaṃ
                        pāyayedanena mantreṇābhimantrya ---  
 Su.1.43.3.1ab 
                        brahmadakṣāśvirudrendrabhūcandrārkānalānilāḥ /  
 Su.1.43.3.1cd  ṛṣayaḥ sauṣadhigrāmā
                        bhūtasaṃghāśca pāntu te //  
 Su.1.43.3.2ab  rasāyanamivarṣīṇāṃ
                        devānāmamṛtaṃ yathā /  
 Su.1.43.3.2cd  sudhevottamanāgānāṃ
                        bhaiṣajyamidamastu te // viśeṣeṇa śleṣmajvarapratiśyāyāntarvidradhiṣu
                        apravartamāne vā doṣe pippalīvacāgaurasarṣapakalkonmiśraiḥ
                        salavaṇaistuṣāmbubhiḥ punaḥ punaḥ pravartayedāsamyagvāntalakṣaṇāditi /
                        madanaphalamajjacūrṇaṃ vā tatkvāthaparibhāvitaṃ madanaphalakaṣāyeṇa
                        madanaphalamajjasiddhasya vā payasaḥ santānikāṃ kṣaudrayuktāṃ
                        madanaphalamajjasiddhaṃ vā payaḥ madanaphalamajjasiddhena vā payasā yavāgūm
                        adhobhāgāsṛkpittahṛddāhayoḥ madanaphalamajjasiddhasya vā payaso
                        dadhibhāvamupagatasya dadhyuttaraṃ dadhi vā
                        kaphaprasekacchardimūrcchātamakeṣu madanaphalamajjarasaṃ
                        bhallātakasnehavadādāya phāṇitībhūtaṃ lehayet ātapapariśuṣkaṃ vā tameva
                        jīvantīkaṣāyeṇa pitte kaphasthānagate madanaphalamajjakvāthaṃ vā
                        pippalyādipratīvāpaṃ taccūrṇaṃ vā nimbarūpikākaṣāyayoranyatareṇa
                        saṃtarpaṇakaphajavyādhiharaṃ madanaphalamajjacūrṇaṃ vā
                        madhukakāśmaryadrākṣākaṣāyeṇa / madanaphalavidhānamuktam //  
 Su.1.43.4  jīmūtakakusumacūrṇaṃ pūrvavadeva
                        kṣīreṇa nirvṛtteṣu kṣīrayavāgūṃ romaśeṣu santānikāṃ aromaśeṣu dadhyuttaraṃ
                        haritapāṇḍuṣu dadhi tatkaṣāyasaṃsṛṣṭāṃ vā surāṃ
                        kaphārocakakāsaśvāsapāṇḍurogayakṣmasu paryāgateṣu
                        madanaphalamajjavadupayogaḥ //  
 Su.1.43.5  tadvadeva kuṭajaphalavidhānam //  
 Su.1.43.6  kṛtavedhanānāmapyeṣa eva kalpaḥ
                        //  
 Su.1.43.7  ikṣvākukusumacūrṇaṃ vā pūrvavat
                        evaṃ kṣīreṇa kāsaśvāsacchardikapharogeṣūpayogaḥ //  
 Su.1.43.8  dhāmārgavasyāpi
                        madanaphalamajjavadupayogo viśeṣatastu garagulmodarakāsaśvāsaśleṣmāmayeṣu
                        vāyau ca kaphasthānagate //  
 Su.1.43.9  kṛtavedhanaphalapippalīnāṃ
                        vamanadravyakaṣāyaparipītānāṃ bahuśaścūrṇamutpalādiṣu dattamāghrātaṃ
                        vāmayati tattvanavabaddhadoṣeṣu yavāgūmākaṇṭhātpītavatsu ca vidadhyāt /
                        vamanavirecanaśirovirecanadravyāṇyevaṃ vā pradhānatamāni bhavanti //  
 Su.1.43.10  bhavataścātra /  
 Su.1.43.10ab  vamanadravyayogāṇāṃ
                        digiyaṃ saṃprakīrtitā /  
 Su.1.43.10cd  tāṃ vibhajya yathāvyādhi
                        kālaśaktiviniścayāt //  
 Su.1.43.11ab  kaṣāyaiḥ svarasaiḥ
                        kalkaiścūrṇairapi ca buddhimān /  
 Su.1.43.11cd  peyalehyādyabhojyeṣu
                        vamanānyupakalpayet //  
 iti suśrutasaṃhitāyāṃ sūtrasthāne vamanadravyavikalpavijñānīyo nāma
                        tricatvāriṃśattamo+adhyāyaḥ //  
 
 
                     catuścatvāriṃśattamo+adhyāyaḥ /
                     Su.1.44.1  athāto
                        virecanadravyavikalpavijñānīyamadhyāyaṃ vyākhyāsyāmaḥ //  
 Su.1.44.2  yathovāca bhagavān dhanvantariḥ
                        //  
 Su.1.44.3ab  aruṇābhaṃ trivṛnmūlaṃ
                        śreṣṭhaṃ mūlavirecane /  
 Su.1.44.3cd  pradhānaṃ tilvakastvakṣu
                        phaleṣvapi harītakī //  
 Su.1.44.4ab  taileṣveraṇḍajaṃ tailaṃ
                        svarase kāravellikā /  
 Su.1.44.4cd  sudhāpayaḥ payaḥsūktamiti
                        prādhānyasaṃgrahaḥ /  
 Su.1.44.4ef  teṣāṃ vidhānaṃ vakṣyāmi
                        yathāvadanupūrvaśaḥ //  
 Su.1.44.5ab  vairecanadravyarasānupītaṃ
                        mūlaṃ mahattraivṛtamastadoṣam /  
 Su.1.44.5cd  cūrṇīkṛtam
                        saindhavanāgarāḍhyamamlaiḥ pibenmārutarogajuṣṭaḥ //  
 Su.1.44.6ab  ikṣorvikārairmadhurai
                        rasaistat paitte gade kṣīrayutaṃ pibecca /  
 Su.1.44.6cd  guḍūcyariṣṭatriphalārasena
                        savyoṣamūtraṃ kaphaje pibettat //  
 Su.1.44.7ab 
                        trivarṇakatryūṣaṇayuktametadguḍena lihyādanavena cūrṇam /  
 Su.1.44.7cd  prasthe ca tanmūlarasasya
                        dattvā tanmūlakalkaṃ kuḍavapramāṇam //  
 Su.1.44.8ab  karṣonmite saindhanāgare ca
                        vipācya kalkīkṛtametadadyāt /  
 Su.1.44.8cd  tatkalkabhāgaḥ
                        samahauṣadhārdhaḥ sasaindhavo mūtrayutaśca peyaḥ //  
 Su.1.44.9ab  samāstrivṛnnāgarakābhayāḥ
                        syurbhāgārdhakaṃ pūgaphalaṃ supakvam /  
 Su.1.44.9cd  viḍaṅgasāro maricaṃ sadāru
                        yogaḥ sasindhūdbhavamūtrayuktaḥ //  
 Su.1.44.10ab  virecanadravyabhavaṃ tu
                        cūrṇaṃ rasena teṣāṃ bhiṣajā vimṛdya /  
 Su.1.44.10cd  tanmūlasiddhena ca
                        sarpiṣā+āktaṃ sevyaṃ tadājye guṭikīkṛtaṃ ca //  
 Su.1.44.11ab  guḍe ca pākābhimukhe
                        nidhāya cūrṇīkṛtaṃ samyagidaṃ vipācya /  
 Su.1.44.11cd  śītaṃ trijātāktamatho
                        vimṛdya yogānurūpā guṭikāḥ prayogyāḥ //  
 Su.1.44.12ab  vairekīyadravyacūrṇasya
                        bhāgaṃ siddhaṃ sārdhaṃ kvāthabhāgaiścaturbhiḥ /  
 Su.1.44.12cd  āmṛdnīyāt sarpiṣā
                        tacchṛtena tatkvāthoṣmasveditaṃ sāmitaṃ ca //  
 Su.1.44.13ab  pākaprāpte phāṇite
                        cūrṇitaṃ tat kṣiptaṃ pakvaṃ cāvatārya prayatnāt /  
 Su.1.44.13cd  śītībhūtā modakā
                        hṛdyagandhāḥ kāryāstvete bhakṣyakalpāḥ samāsāt //  
 Su.1.44.14ab  rasena teṣāṃ paribhāvya
                        mudgān yūṣaḥ sasindhūdbhavasarpiriṣṭaḥ /  
 Su.1.44.14cd  vairecane+anyairapi
                        vaidalaiḥ syādevaṃ vidadhyādvamanauṣadhaiśca //  
 Su.1.44.15ab  bhittvā dvidhekṣuṃ
                        parilipya kalkaistribhaṇḍijātaiḥ pratibadhya rajjvā /  
 Su.1.44.15cd  pakvaṃ ca samyak
                        puṭapākayuktyā khādettu taṃ pittagadī suśītam //  
 Su.1.44.16ab 
                        sitājagandhātvakkṣīrīvidārītrivṛtāḥ samāḥ /  
 Su.1.44.16cd  lihyānmadhughṛtābhyāṃ tu
                        tṛḍdāhajvaraśāntaye //  
 Su.1.44.17ab  śarkarākṣaudrasaṃyuktaṃ
                        trivṛccūrṇāvacūrṇitam /  
 Su.1.44.17cd  recanaṃ sukumārāṇāṃ
                        tvakpatramaricāṃśakam //  
 Su.1.44.18ab  pacellehaṃ
                        sitākṣaudrapalārdhakuḍavānvitam /  
 Su.1.44.18cd  trivṛccūrṇayutaṃ śītaṃ
                        pittaghnaṃ tadvirecanam //  
 Su.1.44.19ab 
                        trivṛcchyāmākṣāraśuṇṭhīpippalīrmadhunā+āpnuyāt /  
 Su.1.44.19cd  sarvaśleṣmavikārāṇāṃ
                        śreṣṭhametadvirecanam //  
 Su.1.44.20ab 
                        bījāḍhyapathyākāśmaryadhātrīdāḍimakolajān /  
 Su.1.44.20cd  tailabhṛṣṭān
                        rasānamlaphalairāvāpya sādhayet //  
 Su.1.44.21ab  ghanībhūtaṃ trisaugandhyaṃ
                        trivṛtkṣaudrasamanvitam /  
 Su.1.44.21cd  lehyametatkaphaprāyaiḥ
                        sukumārairvirecanam //  
 Su.1.44.22ab  nīlītulyaṃ tvagelaṃ ca
                        taistrivṛtsasitopalā /  
 Su.1.44.22cd  cūrṇaṃ saṃtarpaṇaṃ
                        kṣaudraphalāmlaṃ sannipātanut //  
 Su.1.44.23ab 
                        trivṛcchyāmāsitākṛṣṇātriphalāmākṣikaiḥ samaiḥ /  
 Su.1.44.23cd  modakāḥ
                        sannipātordhvaraktapittajvarāpahāḥ //  
 Su.1.44.24ab  trivṛdbhāgāstrayaḥ
                        proktāstriphalā tatsamā tathā /  
 Su.1.44.24cd  kṣārakṛṣṇāviḍaṅgāni
                        saṃcūrṇya madhusarpiṣā //  
 Su.1.44.25ab  lihyādguḍena guṭikāḥ kṛtvā
                        vā+apyatha bhakṣayet /  
 Su.1.44.25cd  kaphavātakṛtān gulmān
                        plīhodarahalīmakān //  
 Su.1.44.26ab  hantyanyānapi
                        cāpyetannirapāyaṃ virecanam /  
 Su.1.44.26cd  cūrṇaṃ śyāmātrivṛnnīlī
                        kaṭvī mustā durālabhā //  
 Su.1.44.27ab  cavyendrabījaṃ triphalā
                        sarpirmāṃsarasāmbubhiḥ /  
 Su.1.44.27cd  pītaṃ virecanaṃ taddhi
                        rūkṣāṇāmapi śasyate //  
 Su.1.44.28ab  vairecanikaniḥkvāthabhāgāḥ
                        śītāstrayo matāḥ /  
 Su.1.44.28cd  dvau phāṇitasya taccāpi
                        punaragnāvadhiśrayet //  
 Su.1.44.29ab  tat sādhusiddhaṃ vijñāya
                        śītaṃ kṛtvā nidhāpayet /  
 Su.1.44.29cd  kalase kṛtasaṃskāre
                        vibhajyartū himāhimau //  
 Su.1.44.30ab  māsādūrdhvaṃ jātarasaṃ
                        madhugandhaṃ varāsavam /  
 Su.1.44.30cd  pibedasāveva vidhiḥ
                        kṣāramūtrāsaveṣvapi //  
 Su.1.44.31ab  vairecanikamūlāṇāṃ kvāthe
                        māṣān subhāvitān /  
 Su.1.44.31cd  sudhautāṃstatkaṣāyeṇa
                        śālīnāṃ cāpi taṇḍulān //  
 Su.1.44.32ab  avakṣudyaikataḥ piṇḍān
                        kṛtvā śuṣkān sucūrṇitān /  
 Su.1.44.32cd  śālitaṇḍulacūrṇaṃ ca
                        tatkaṣāyoṣmasādhitam //  
 Su.1.44.33ab  tasya piṣṭasya bhāgāṃstrīn
                        kiṇvabhāgavimiśritān /  
 Su.1.44.33cd  maṇḍodakārthe kvāthaṃ ca
                        dadyāttatsarvamekataḥ //  
 Su.1.44.34ab  nidadhyātkalase tāṃ tu
                        surāṃ jātarasāṃ pibet /  
 Su.1.44.34cd  eṣa eva surākalpo
                        vamaneṣvapi kīrtitaḥ //  
 Su.1.44.35ab  mūlāni trivṛdādīnāṃ
                        prathamasya gaṇasya ca /  
 Su.1.44.35cd  mahataḥ pañcamūlasya
                        mūrvāśārṅgaṣṭayorapi //  
 Su.1.44.36ab  sudhāṃ haimavatīṃ caiva
                        triphalātiviṣe vacām /  
 Su.1.44.36cd  saṃhṛtyaitāni bhāgau dvau
                        kārayedekametayoḥ //  
 Su.1.44.37ab 
                        kuryānniḥkvāthamekasminnekasmiṃścūrṇameva tu /  
 Su.1.44.37cd  kṣuṇṇāṃstasmiṃstu
                        niḥkvāthe bhāvayedbahuśo yavān //  
 Su.1.44.38ab  śuṣkāṇāṃ mṛdubhṛṣṭānāṃ
                        teṣāṃ bhāgāstrayo matāḥ /  
 Su.1.44.38cd  caturthaṃ bhāgamāvāpya
                        cūrṇānāmanu(ā.tra)kīrtitam //  
 Su.1.44.39ab  prakṣipya kalase samyak
                        samastaṃ tadanantaram /  
 Su.1.44.39cd  teṣāmeva kaṣāyeṇa śītalena
                        suyojitam //  
 Su.1.44.40ab  pūrvavatsannidadhyāttu
                        jñeyaṃ sauvīrakaṃ hi tat /  
 Su.1.44.40cd  pūrvoktaṃ vargamāhṛtya
                        dvidhā kṛtvaikametayoḥ //  
 Su.1.44.41ab  bhāgaṃ saṃkṣudya saṃsṛjya
                        yavaiḥ sthālyāmadhiśrayet /  
 Su.1.44.41cd  ajaśṛṅgyāḥ kaṣāyeṇa
                        tamabhyāsicya sādhayet //  
 Su.1.44.42ab 
                        susiddhāṃścāvatāryaitānauṣadhibhyo vivecayet /  
 Su.1.44.42cd  vimṛdya satuṣān samyak
                        tatastān pūrvavanmitān //  
 Su.1.44.43ab  pūrvoktauṣadhabhāgasya
                        cūrṇaṃ dattvā tu pūrvavat /  
 Su.1.44.43cd  tenaiva saha yūṣeṇa kalase
                        pūrvavatkṣipet //  
 Su.1.44.44ab  jñātvā jātarasaṃ cāpi
                        tattuṣodakamādiśet /  
 Su.1.44.44cd 
                        tuṣāmbusauvīrakayorvidhireṣa prakīrtitaḥ //  
 Su.1.44.45ab  ṣaḍrātrāt saptarātrādvā te
                        ca peye prakīrtite /  
 Su.1.44.45cd  vairecaneṣu sarveṣu
                        trivṛnmūlavidhiḥ smṛtaḥ //  
 Su.1.44.46ab  dantīdravantyormūlāni
                        viśeṣānmṛtkuśāntare /  
 Su.1.44.46cd  pippalīkṣaudrayutkāni
                        svinnānyuddhṛtya śoṣayet //  
 Su.1.44.47ab  tatastrivṛdvidhānena
                        yojayecchleṣmapittayoḥ /  
 Su.1.44.47cd  tayoḥ kalkakaṣāyābhyāṃ
                        cakratailaṃ vipācayet //  
 Su.1.44.48ab  sarpiśca pakvaṃ
                        vīsarpakakṣādāhālajīrjayet /  
 Su.1.44.48cd 
                        mehagulmānilaśleṣmavibandhāṃstailameva ca //  
 Su.1.44.49ab  catuḥsnehaṃ
                        śakṛcchukravātasaṃrodhajā rujaḥ /  
 Su.1.44.49cd 
                        dantīdravantīmaricakanakāhvayavāsakaiḥ //  
 Su.1.44.50ab 
                        viśvabheṣajamṛdvīkācitrakairmūtrabhāvitam /  
 Su.1.44.50cd  saptāhaṃ sarpiṣā cūrṇaṃ
                        yojyametadvirecanam //  
 Su.1.44.51ab  jīrṇe santarpaṇaṃ kṣaudraṃ
                        pittaśleṣmarujāpaham /  
 Su.1.44.51cd 
                        ajīrṇapārśvarukpāṇḍuplīhodaranibarhaṇam //  
 Su.1.44.52ab  guḍasyāṣṭapale pathyā
                        viṃśatiḥ syuḥ palaṃ palam /  
 Su.1.44.52cd  dantīcitrakayoḥ karṣau
                        pippalītrivṛtordaśa //  
 Su.1.44.53ab  kṛtvaitānmodakānekaṃ
                        daśame daśame+ahani /  
 Su.1.44.53cd  tataḥ khādeduṣṇatoyasevī
                        niryantraṇāstvime //  
 Su.1.44.54ab  doṣaghnā
                        grahaṇīpāṇḍurogārśaḥkuṣṭhanāśanāḥ /  
 Su.1.44.54cd  vyoṣaṃ trijātakaṃ mustā
                        viḍaṅgāmalake tathā //  
 Su.1.44.55ab  navaitāni samāṃśāni
                        trivṛdaṣṭaguṇāni vai /  
 Su.1.44.55cd  ślakṣṇacūrṇīkṛtānīha
                        dantībhāgadvayaṃ tathā //  
 Su.1.44.56ab  sarvāṇi cūrṇitānīha
                        gālitāni vimiśrayet /  
 Su.1.44.56cd  ṣaḍbhiśca
                        śarkarābhāgairīṣatsaindhavamākṣikaiḥ //  
 Su.1.44.57ab  piṇḍitam bhakṣayitvā tu
                        tataḥ śītāmbu pāyayet /  
 Su.1.44.57cd 
                        bastiruktṛḍjvaracchardiśoṣapāṇḍubhramāpaham //  
 Su.1.44.58ab  niryantraṇamidaṃ sarvaṃ
                        viṣaghnaṃ tu virecanam /  
 Su.1.44.58cd  rivṛdaṣṭakasaṃjño+ayaṃ
                        praśastaḥ pittarogiṇām //  
 Su.1.44.59ab  bhakṣyaḥ kṣīrānupāno vā
                        pittaśleṣmāturairnaraiḥ /  
 Su.1.44.59cd 
                        bhakṣyarūpasadharmatvādāḍhyeṣveva vidhīyate //  
 Su.1.44.60ab  tilvaksya tvacaṃ
                        bāhyāmantarvalkavivarjitām /  
 Su.1.44.60cd  cūrṇayitvā tu dvau bhāgau
                        tatkaṣāyeṇa gālayet //  
 Su.1.44.61ab  tṛtīyaṃ bhāvitaṃ tena
                        bhāgaṃ śuṣkaṃ tu bhāvitam /  
 Su.1.44.61cd  daśamūlīkaṣāyeṇa
                        trivṛdvatsaṃprayojayet //  
 Su.1.44.62ab  vidhānaṃ tvakṣu nirdiṣṭaṃ
                        phalānāmatha vakṣyate /  
 Su.1.44.62cd  harītakyāḥ phalaṃ
                        tvasthivimuktaṃ doṣavarjitam //  
 Su.1.44.63ab  yojyaṃ trivṛdvidhānena
                        sarvavyādhinibarhaṇam /  
 Su.1.44.63cd  rasāyanaṃ paraṃ medhyaṃ
                        duṣṭāntarvraṇaśodhanam //  
 Su.1.44.64ab  harītakī viḍaṅgāni
                        saindhavaṃ nāgaraṃ trivṛt /  
 Su.1.44.64cd  maricāni ca tatsarvaṃ
                        gomūtreṇa virecanam //  
 Su.1.44.65ab  harītakī bhadradāru
                        kuṣṭhaṃ pūgaphalaṃ tathā /  
 Su.1.44.65cd  saindhavaṃ śṛṅgaveraṃ ca
                        gomūtreṇa virecanam //  
 Su.1.44.66ab  nīlinīphalacūrṇaṃ ca
                        nāgarābhayayostathā /  
 Su.1.44.66cd  lihyādguḍena salilaṃ
                        paścāduṣṇaṃ pibennaraḥ //  
 Su.1.44.67ab  pippalyādikaṣāyeṇa
                        pibetpiṣṭāṃ harītakīm /  
 Su.1.44.67cd  saindhavopahitāṃ sadya eṣa
                        yogo virecayet //  
 Su.1.44.68ab  harītakī bhakṣyamāṇā
                        nāgareṇa guḍena vā /  
 Su.1.44.68cd  saidhavopahitā vā+api
                        sātatyenāgnidīpanī //  
 Su.1.44.69ab  vātānulomanī vṛṣyā
                        cendriyāṇāṃ prasādanī /  
 Su.1.44.69cd  santarpaṇakṛtān rogān
                        prāyo hanti harītakī //  
 Su.1.44.70ab  śītamāmalakaṃ rūkṣaṃ
                        pittamedaḥkaphāpaham /  
 Su.1.44.70cd  bibhītakamanuṣṇaṃ tu
                        kaphapittanibarhaṇam //  
 Su.1.44.71ab  trīṇyapyamlakaṣāyāṇi
                        satiktamadhurāṇi ca /  
 Su.1.44.71cd  triphalā sarvarogaghnī
                        tribhāgaghṛtamūrcchitā //  
 Su.1.44.72ab  vayasaḥ sthāpanaṃ cāpi
                        kuryāt saṃtatasevitā /  
 Su.1.44.72cd  harītakīvidhānena
                        phalānyevaṃ prayojayet //  
 Su.1.44.73ab  virecanāni sarvāṇi
                        viśeṣāccaturaṅgulāt /  
 Su.1.44.73cd  phalaṃ kāle samuddhṛtya
                        sikatāyāṃ nidhāpayet //  
 Su.1.44.74ab  saptāhamātape śuṣkaṃ tato
                        majjānamuddharet /  
 Su.1.44.74cd  tailaṃ grāhyaṃ jale paktvā
                        tilavadvā prapīḍya ca //  
 Su.1.44.75ab  tasyopayogo bālānāṃ
                        yāvadvarṣāṇi dvādaśa /  
 Su.1.44.75cd  lihyāderaṇḍatailena
                        kuṣṭhatrikaṭukānvitam //  
 Su.1.44.76ab  sukhodakaṃ cānupibedeṣa
                        yogo virecayet /  
 Su.1.44.76cd  eraṇḍatailaṃ
                        triphalākvāthena triguṇena tu //  
 Su.1.44.77ab  yuktaṃ pītaṃ tathā
                        kṣīrarasābhyāṃ tu virecayet /  
 Su.1.44.77cd 
                        bālavṛddhakṣatakṣīṇasukumāreṣu yojitam //  
 Su.1.44.78ab  phalānāṃ vidhiruddiṣṭaḥ
                        kṣīrāṇāṃ śṛṇu suśruta /  
 Su.1.44.78cd  virecanānāṃ tīkṣṇānāṃ
                        payaḥ saudhaṃ paraṃ matam //  
 Su.1.44.79ab  ajñaprayuktaṃ taddhanti
                        viṣavat karmavibhramāt /  
 Su.1.44.79cd  vijānatā prayuktaṃ tu
                        mahāntamapi saṃcayam //  
 Su.1.44.80ab  bhinattyāśveva doṣāṇāṃ
                        rogān hanti ca dustarān /  
 Su.1.44.80cd  mahatyāḥ pañcamūlyāstu
                        bṛhatyoścaikaśaḥ pṛthak //  
 Su.1.44.81ab  kaṣāyaiḥ samabhāgaṃ tu
                        tadaṅgārairviśoṣitam /  
 Su.1.44.81cd  amlādimiḥ pūrvavattu
                        prayojyaṃ kolasaṃmitam //  
 Su.1.44.82ab  mahāvṛkṣapayaḥ
                        pītairyavāgūstaṇḍulaiḥ kṛtā /  
 Su.1.44.82cd  pītā virecayatyāśu
                        guḍenotkārikā kṛtā //  
 Su.1.44.83ab  leho vā sādhitaḥ samyak
                        snuhīkṣīrapayoghṛtaiḥ /  
 Su.1.44.83cd  bhāvitāstu snuhīkṣīre
                        pippalyo lavaṇānvitāḥ //  
 Su.1.44.84ab  cūrṇaṃ kāmpillakaṃ vā+api
                        tatpītaṃ guṭikīkṛtam /  
 Su.1.44.84cd  saptalā śaṅkhinī dantī
                        trivṛdāragvadhaṃ gavām //  
 Su.1.44.85ab  mūtreṇāplāvya saptāhaṃ
                        snuhīkṣīre tataḥ param /  
 Su.1.44.85cd  kīrṇaṃ tenaiva cūrṇena
                        mālyaṃ vasanameva ca //  
 Su.1.44.86ab  āghrāyāvṛtya vā
                        samyaṅnṛdukoṣṭho viricyate /  
 Su.1.44.86cd  kṣīratvakadphalamūlānāṃ
                        vidhānaiḥ parikīrtitaiḥ /  
 Su.1.44.86ef  avekṣya samyagrogādīn
                        yathāvadupayojayet //  
 Su.1.44.87ab 
                        trivṛcchāṇamitāstisrastisraśca triphalātvacaḥ /  
 Su.1.44.87cd 
                        viḍaṅgapippalīkṣaraśāṇāstisraśca cūrṇitāḥ //  
 Su.1.44.88ab  lihyāt sarpirmadhubhyāṃ ca
                        modakaṃ vā guḍena vā /  
 Su.1.44.88cd 
                        bhakṣayenniṣparīhārametacchreṣṭhaṃ virecanam //  
 Su.1.44.89ab  gulmān plīhodaram kāsaṃ
                        halīmakamarocakam /  
 Su.1.44.89cd  kaphavātakṛtāṃścānyān
                        vyādhīnetadvyapohati //  
 Su.1.44.90ab  ghṛteṣu taileṣu payaḥsu
                        cāpi madyeṣu mūtreṣu tathā raseṣu /  
 Su.1.44.90cd  bhakṣyānnalehyeṣu ca teṣu
                        teṣu virecanānyagramatirvidadhyāt //  
 Su.1.44.91ab  kṣīraṃ rasaḥ kalkamatho
                        kaṣāyaḥ śṛtaśca śītaśca tathaiva phāṇṭam /  
 Su.1.44.91cd  kalpāh ṣaḍete khalu
                        bheṣajānāṃ yathottaraṃ te laghavaḥ pradiṣṭāḥ //  
 iti śrīsuśrutasaṃhitāyāṃ sūtrasthāne virecanadravyaviklpavijñānīyo nāma
                        catuścatvāriṃśo+adhyāyaḥ //  
 
 
                     pañcacatvāriṃśattamo+adhyāyaḥ /
                     Su.1.45.1  athāto dravadravyavidhimadhyāyaṃ
                        vyākhyāsyāmaḥ //  
 Su.1.45.2  yathovāca bhagavān dhanvantariḥ
                        //  
 Su.1.45.3 
                        pānīyamāntarīkṣamanirdeśyarasamamṛtaṃ jīvaṇaṃ tarpaṇaṃ dhāraṇamāśvāsajananaṃ
                        śramaklamapipāsāmadamūrcchātandrānidrādāhapraśamanamekāntataḥ pathyatamaṃ ca
                        //  
 Su.1.45.4  tadevāvanipatitamanyatamaṃ
                        rasamupalabhate
                        sthānaviśeṣānnadīnadasarastaḍāgavāpīkūpacuṇṭīprasravaṇodbhidavikirakedārapalvalādiṣu
                        sthāneṣvavasthitamiti //  
 Su.1.45.5  tatra
                        lohitakapilapāṇḍunīlapītaśukleṣvavanipradeśeṣu
                        madhurāmlalavaṇakaṭutiktakaṣāyāṇi yathāsaṅkhyamudakāni saṃbhavantītyeke
                        bhāṣante //  
 Su.1.45.6  tattu na samyak / tatra
                        pṛthivyādīnāmanyonyānupraveśakṛtaḥ salilaraso bhavatyuktarṣāpakarṣeṇa /
                        tatra svalakṣaṇabhūyiṣṭhāyāṃ bhūmāvamlaṃ lavaṇaṃ ca ambuguṇabhūyiṣṭhāyāṃ
                        madhuraṃ tejoguṇabhūyiṣṭhāyāṃ kaṭukaṃ tiktaṃ ca vāyuguṇabhūyiṣṭhāyāṃ kaṣāyaṃ
                        ākāśaguṇabhūyiṣṭhāyāmavyaktarasaṃ avyaktaṃ hyākāśamityataḥ tat
                        pradhānamavyaktarasatvāt tatpeyamāntarīkṣalābhe //  
 Su.1.45.7  tatrāntarīkṣaṃ caturvidham /
                        tadyāthā dhāraṃ kāraṃ tauṣāraṃ haimamiti / teṣāṃ dhāraṃ pradhānaṃ laghutvāt
                        tat punardvividhaṃ gāṅgaṃ sāmudraṃ ceti / tatra gāṅgamāśvayuje māsi prāyaśo
                        varṣati / tayordvayorapi parīkṣaṇaṃ kurvīta
                        śālyodanapiṇḍamakuthitamavidagdhaṃ rajatabhājanopahitaṃ varṣati deve
                        bahiṣkurvīta sa yadi muhūrtam sthitastādṛśa eva bhavati tadā gāṅgaṃ
                        patatītyavagantavyaṃ varṇānyatve sikthapraklede ca sāmudramiti vidyāt
                        tannopādeyam / sāmudramapyāśvayuje māsi gṛhītaṃ gāṅgavadbhavati / gāṅgaṃ
                        punaḥ pradhānaṃ tadupādadītāśvayuje māsi /
                        śuciśuklavitatapaṭaikadeśacyutamathavā harmyatalaparibhraṣṭamanyairvā
                        śucibhirbhājanairgṛhītaṃ sauvarṇe rajate mṛnmaye vā pātre nidadhyāt /
                        tatsarvakālamupayuñjīta tasyālābhe bhaumam / taccākāśaguṇabahulam / tat
                        punaḥ saptavidham / tadyathā kaupaṃ nādeyaṃ sārasaṃ tāḍāgaṃ prāsravaṇaṃ
                        audbhidaṃ cauṇṭyamiti //  
 Su.1.45.8  tatra varṣāsvāntarikṣamaudbhidaṃ
                        vā seveta mahāguṇatvāt śaradi sarvaṃ prasannatvāt hemante sārasaṃ tāḍāgaṃ vā
                        vasante kaupaṃ prāsravaṇaṃ vā grīṣme+apyevaṃ prāvṛṣi cauṇṭyamanabhivṛṣṭaṃ
                        sarvaṃ ceti //  
 Su.1.45.9ab 
                        kīṭamūtrapurīṣāṇḍaśavakothapradūṣitam /  
 Su.1.45.9cd  tṛṇaparṇotkarayutaṃ kaluṣaṃ
                        viṣasaṃyutam //  
 Su.1.45.10ab  yo+avagāheta varṣāsu
                        pibedvā+api navaṃ jalam /  
 Su.1.45.10cd  sa bāhyābhyantarān rogān
                        prāpnuyāt kṣiprameva tu //  
 Su.1.45.11  tatra yat
                        paṅkaśaivalahaṭatṛṇapadmapatraprabhṛtibhiravacchannaṃ
                        śaśisūryakiraṇānilairnābhijuṣṭaṃ gandhavarṇarasopasṛṣṭaṃ ca tadvyāpannamiti
                        vidyāt / tasya sparśarūparasagandhavīryavipākadoṣāḥ ṣaṭ saṃbhavanti / tatra
                        kharatā paicchilyamauṣṇyaṃ dantagrāhitā ca sparśadoṣaḥ
                        paṅkasikatāśaivālabbahuvarṇatā rūpadoṣaḥ vyaktarasatā rasadoṣaḥ
                        aniṣṭagandhatā gandhadoṣaḥ yadupayuktaṃ
                        tṛṣṇāgauravaśūlakaphaprasekānāpādayati sa vīryadoṣaḥ yadupayuktaṃ
                        cirādvipacyate viṣṭambhayati vā sa vipākadoṣa iti / ta ete āntarikṣe na
                        santi //  
 Su.1.45.12  vyāpannasya cāgnikvathanaṃ
                        sūryātapapratāpanaṃ taptāyaḥpiṇḍasikatāloṣṭrāṇāṃ vā nirvāpaṇaṃ prasādanaṃ ca
                        kartavyaṃ nāgacampakotpalapāṭalāpuṣpaprabhṛtibhiścādhivāsanamiti //  
 Su.1.45.13ab  sauvarṇe rājate tāmre
                        kāṃsye maṇimaye+api vā /  
 Su.1.45.13cd  puṣpāvataṃsaṃ bhaume vā
                        sugandhi salilaṃ pibet //  
 Su.1.45.14ab  vyāpannaṃ varjayennityaṃ
                        toyaṃ yaccāpyanārtavam /  
 Su.1.45.14cd  doṣasaṃjananaṃ
                        hyetannādadītāhitaṃ tu tat //  
 Su.1.45.15ab  vyāpannam salilaṃ yastu
                        pibatīhāprasādhitam /  
 Su.1.45.15cd  śvayathuṃ pāṇḍurogaṃ ca
                        tvagdoṣamavipākatām //  
 Su.1.45.16ab 
                        śvāsakāsapratiśyāyaśūlagulmodarāṇi ca /  
 Su.1.45.16cd  anyānvā
                        viṣamānrogānprāpnuyādacireṇa saḥ //  
 Su.1.45.17  tatra sapta kaluṣasya
                        prasādanāni bhavanti / tadyathā katakagomedakabisagranthiśaivālamūlavastrāṇi
                        muktāmaṇiśceti //  
 Su.1.45.18  pañca nikṣepaṇāni bhavanti /
                        tadyathā phalakaṃ tryaṣṭakaṃ muñjavalaya udakamañcikā śikyaṃ ceti //  
 Su.1.45.19  sapta śītīkaraṇāni bhavanti
                        pravātasthāpanaṃ udakaprakṣepaṇaṃ yaṣṭikābhrāmaṇaṃ vyajanaṃ vastroddharaṇaṃ
                        vālukāprakṣepaṇaṃ śikyāvalambanaṃ ceti //  
 Su.1.45.20ab  nirgandhamavyaktarasaṃ
                        tṛṣṇāghnaṃ śuci śītalam /  
 Su.1.45.20cd  acchaṃ laghu ca hṛdyaṃ ca
                        toyaṃ guṇavaducyate //  
 Su.1.45.21  tatra nadyaḥ paścimābhimukhāḥ
                        pathyāḥ laghūdakatvāt pūrvābhimukhāstu na praśasyante gurūdakatvāt
                        dakṣiṇābhimukhā nā+atidoṣalāḥ sādhāraṇatvāt / tatra sahyaprabhavāḥ kuṣṭhaṃ
                        janayanti vindhyaprabhavāḥ kuṣṭhaṃ pāṇḍurogaṃ ca malayaprabhavāḥ kṛmīn
                        mahendraprabhavāḥ ślīpadodarāṇi himavatprabhavā
                        hṛdrogaśvayathuśirorogaślīpadagalagaṇḍān prācyāvantyā
                        aparāvantyāścārśāṃsyupajanayanti pāriyātraprabhavāḥ pathyā balārogyakarya
                        iti //  
 Su.1.45.22ab  nadyaḥ śīghravahā laghvyaḥ
                        proktā yāścāmalodakāḥ /  
 Su.1.45.22cd  gurvyaḥ śaivālasaṃcchannāḥ
                        kaluṣā mandagāśca yāḥ //  
 Su.1.45.23ab  prāyeṇa nadyo maruṣu
                        satiktā lavaṇānvitāḥ /  
 Su.1.45.23cd  laghvyaḥ samadhurāścaiva
                        pauruṣeyā bale hitāḥ //  
 Su.1.45.24  tatra sarveṣāṃ bhaumānāṃ
                        grahaṇaṃ pratyūṣasi tatra hyamalatvaṃ śaityaṃ cādhikaṃ bhavati sa eva cāpāṃ
                        paro guṇa iti //  
 Su.1.45.25ab  divārkakiraṇairjuṣṭaṃ
                        niśāyāminduraśmibhiḥ /  
 Su.1.45.25cd  arūkṣamanabhiṣyandi
                        tattulyaṃ gaganāmbunā //  
 Su.1.45.26ab  gaganāmbu tridoṣaghnaṃ
                        gṛhītaṃ yat subhājane /  
 Su.1.45.26cd  balyaṃ rasāyanaṃ medhyaṃ
                        pātrāpekṣi tataḥ param //  
 Su.1.45.27ab  rakṣoghnaṃ śītalaṃ hlādi
                        jvaradāhaviṣāpaham /  
 Su.1.45.27cd  candrakāntodbhavaṃ vāri
                        pittaghnaṃ vimalaṃ smṛtam //  
 Su.1.45.28ab  mūrcchāpittoṣṇadāheṣu viṣe
                        rakte madatyaye /  
 Su.1.45.28cd  bhramaklamaparīteṣu tamake
                        vamathau tathā //  
 Su.1.45.29ab  ūrdhvage raktapitte ca
                        śītamambhaḥ praśasyate /  
 Su.1.45.29cd  prārśvaśūle pratiśyāye
                        vātaroge galagrahe //  
 Su.1.45.30ab  ādhmāne stimite loṣṭhe
                        sadyaḥśuddhe navajvare /  
 Su.1.45.30cd  hikkāyāṃ snehapite ca
                        śītāmbu parivarjayet //  
 Su.1.45.31ab  nādeyaṃ vātalaṃ rūkṣaṃ
                        dīpanaṃ laghu lekhanam /  
 Su.1.45.31cd  tadabhiṣyandi madhuraṃ
                        sāndraṃ guru kaphāvaham //  
 Su.1.45.32ab  tṛṣṇāghnaṃ sārasaṃ balyaṃ
                        kaṣāyaṃ madhuraṃ laghu /  
 Su.1.45.32cd  tāḍāgaṃ vātalaṃ svādu
                        kaṣāyaṃ kaṭupāki ca //  
 Su.1.45.33ab  vātaśleṣmaharam vāpyaṃ
                        sakṣāraṃ kaṭu pittalam /  
 Su.1.45.33cd  sakṣāraṃ pittalaṃ kaupaṃ
                        śleṣmaghnaṃ dīpanaṃ laghu //  
 Su.1.45.34ab  cauṇṭyamagnikaraṃ rūkṣaṃ
                        madhuraṃ kaphakṛnna ca /  
 Su.1.45.34cd  kaphaghnaṃ dīpanaṃ hṛdyaṃ
                        laghu prasravaṇodbhavam //  
 Su.1.45.35ab  madhuraṃ
                        pittaśamanamavidāhyaudbhidaṃ smṛtam /  
 Su.1.45.35cd  vaikiraṃ kaṭu sakṣāraṃ
                        śleṣmaghnaṃ laghu dīpanam //  
 Su.1.45.36ab  kaidāraṃ madhuraṃ proktaṃ
                        vipāke guru doṣalam /  
 Su.1.45.36cd  tadvatpālvalamuddiṣṭaṃ
                        viśeṣāddoṣalaṃ tu tat //  
 Su.1.45.37ab  sāmudramudakaṃ visraṃ
                        lavaṇaṃ sarvadoṣakṛt /  
 Su.1.45.37cd  anekadoṣamānūpaṃ
                        vāryabhiṣyandi garihitam //  
 Su.1.45.38ab  ebhirdoṣairasaṃyuktaṃ
                        niravadyaṃ tu jāṅgalam /  
 Su.1.45.38cd  pāke+avidāhi tṛṣṇāghnaṃ
                        praśastaṃ prītivardhanaram //  
 Su.1.45.39ab  dīpanaṃ svādu śītaṃ ca
                        toyaṃ sādhāraṇaṃ laghu /  
 Su.1.45.39cd  kaphamedo+anilāmaghnaṃ
                        dīpanaṃ bastiśodhanam //  
 Su.1.45.40ab  śvāsakāsajvaraharaṃ
                        pathyamuṣṇodakaṃ sadā /  
 Su.1.45.40cd  yat kvāthyamānaṃ nirvegaṃ
                        viṣphenaṃ nirmalaṃ laghu //  
 Su.1.45.41ab  caturbhāgāvaśeṣaṃ tu
                        tattoyaṃ guṇavat smṛtam /  
 Su.1.45.41cd  na ca paryuṣitaṃ deyaṃ
                        kadācidvāri jānatā //  
 Su.1.45.42ab  amlībhūtaṃ kaphotkleśi na
                        hitaṃ tat pipāsave /  
 Su.1.45.42cd  madyapānātsamudbhūte roge
                        pittotthite tathā //  
 Su.1.45.43ab  sanīpātasamutthe ca
                        śṛtaśītaṃ praśasyate /  
 Su.1.45.43cd  snigdhaṃ svādu himaṃ
                        hṛdyaṃ dīpanaṃ bistiśodhanam //  
 Su.1.45.44ab  vṛṣyaṃ pittapipāsāghnaṃ
                        nārikelodakaṃ guru /  
 Su.1.45.44cd 
                        dāhātīsārapittāsṛṅnūrcchāmadyaviṣārtiṣu //  
 Su.1.45.45ab  śṛtaśītaṃ jalaṃ śastaṃ
                        tṛṣṇācchardibhrameṣu ca /  
 Su.1.45.45cd  arocake pratiśyāye praseke
                        śvayathau kṣaye //  
 Su.1.45.46ab  mande+agnāvudare kuṣṭhe
                        jvare netrāmaye tathā /  
 Su.1.45.46cd  vraṇe ca madhumehe ca
                        pānīyaṃ mandamācaret //  
 iti jalavargaḥ /  
 Su.1.45.47  atha kṣīravargaḥ /  
 Su.1.45.47ab  gavyamājaṃ tathā
                        cauṣṭramāvikaṃ māhiṣaṃ ca yat /  
 Su.1.45.47cd  aśvāyāścaiva nāryāśca
                        kareṇūnāṃ ca yatpayaḥ //  
 Su.1.45.48ab 
                        tattvanekauṣadhirasaprasādaṃ prāṇadaṃ guru /  
 Su.1.45.48cd  madhuraṃ picchilaṃ śītaṃ
                        snigdhaṃ ślakṣṇaṃ saraṃ mṛdu /  
 Su.1.45.48ef  sarvaprāṇabhṛtāṃ tasmāt
                        sātmyaṃ kṣīramihocyate ///  
 Su.1.45.49  tatra sarvameva kṣīraṃ
                        prāṇināmapratiṣiddhaṃ jātisātmyāt vātapittaśoṇitamānaseṣvapi
                        vikāreṣuvaviruddhaṃ
                        jīrṇajvarakāsaśvāsaśoṣakṣayagulmonmādodaramūrcchābhramamadadāhapipāsāhṛdbastidoṣapāṇḍurogagrahaṇīdoṣārśaḥśūlodāvartātisārapravāhikāyonirogagarbhāsrāvaraktapittaśramaklamaharaṃ
                        pāpmāpahaṃ balyaṃ vṛṣyaṃ vājīkaraṇaṃ rasāyanaṃ medhyaṃ sandhānamāsthāpanaṃ
                        vayaḥsthāpanamāyuṣyaṃ jīvanaṃ bṛṃhaṇaṃ vamanavirecanāsthāpanaṃ
                        tulyaguṇatvāccaujaso vardhanaṃ bālavṛddhakṣatakṣīṇānāṃ
                        kṣudvyavāyavyāyāmakarśitānāṃ ca pathyatamam //  
 Su.1.45.50ab  alpābhiṣyandi gokṣīraṃ
                        snigdhaṃ guru rasāyanam /  
 Su.1.45.50cd  raktapittaharaṃ śītaṃ
                        madhuraṃ rasapākayoḥ //  
 Su.1.45.51ab  jīvanīyaṃ tathā
                        vātapittaghnaṃ paramaṃ smṛtam /  
 Su.1.45.51cd  gavyatulyaguṇaṃ tvājaṃ
                        viśeṣācchoṣiṇāṃ hitam //  
 Su.1.45.52ab  dīpanaṃ laghu saṃgrāhi
                        śvāsakāsāsrapittanut /  
 Su.1.45.52cd  ajānāmalpakāyatvāt
                        kaṭutiktaniṣevaṇāt //  
 Su.1.45.53ab 
                        nātyambupānādvyāyāmātsarvavyādhiharaṃ payaḥ /  
 Su.1.45.53cd  rūkṣoṣṇaṃ lavaṇaṃ
                        kiṃcidauṣṭraṃ svādurasaṃ laghu //  
 Su.1.45.54ab  śophagulmodarārśoghnaṃ
                        kṛmikuṣṭhaviṣāpaham /  
 Su.1.45.54cd  āvikaṃ madhuraṃ snigdhaṃ
                        guru pittakaphāvaham //  
 Su.1.45.55ab  pathyaṃ kevalavāteṣu kāse
                        cānilasaṃbhave /  
 Su.1.45.55cd  mahābhiṣyandi madhuraṃ
                        māhiṣaṃ vahnināśanam //  
 Su.1.45.56ab  nidrākaraṃ śītataraṃ
                        gavyāt snigdhataraṃ guru /  
 Su.1.45.56cd  uṣṇamaikaśaphaṃ balyaṃ
                        śākhāvātaharaṃ payaḥ //  
 Su.1.45.57ab  madhurāmlagsaṃ rūkṣaṃ
                        lavaṇānurasaṃ laghu /  
 Su.1.45.57cd  nāryāstu madhruaṃ stanyaṃ
                        kaṣāyānurasaṃ himam //  
 Su.1.45.58ab  nasyāścayotanayoḥ pathyaṃ
                        jīvanaṃ laghu dīpanam /  
 Su.1.45.58cd  hastinyā madhuraṃ vṛṣyaṃ
                        kaṣāyānurasaṃ guru //  
 Su.1.45.59ab  snigdhaṃ sthairyakaraṃ
                        śītaṃ cakṣuṣyaṃ balavardhanam /  
 Su.1.45.59cd  prāyaḥ prābhātikaṃ kṣīraṃ
                        guru viṣṭambhi śītalam //  
 Su.1.45.60ab  rātryāḥ somaguṇatvācca
                        vyāyāmābhāvatastathā /  
 Su.1.45.60cd  divākarābhitaptānāṃ
                        vyāyāmānilasevanāt //  
 Su.1.45.61ab  vātānulomi śrāntighnaṃ
                        cakṣuṣyaṃ cāparāhṇikam /  
 Su.1.45.61cd  payo+abhiṣyandi gurvāmaṃ
                        prāyaśaḥ parikīrtitam //  
 Su.1.45.62ab  tadevoktaṃ
                        laghutaramanabhiṣyandi vai śṛtam /  
 Su.1.45.62cd  varjayitvā striyāḥ
                        stanyamāmameva hi taddhitam //  
 Su.1.45.63ab  dhāroṣṇaṃ guṇavat kṣīraṃ
                        viparītamato+anyathā /  
 Su.1.45.63cd  tadevātiśṛtaṃ śītaṃ guru
                        bṛṃhaṇamucyate //  
 Su.1.45.64ab  aniṣṭagandhamamlaṃ ca
                        vivarṇaṃ virasaṃ ca yat /  
 Su.1.45.64cd  varjyaṃ salavaṇaṃ kṣīraṃ
                        tacca vigrathitaṃ bhavet //  
 iti kṣīravargaḥ /  
 atha dadhivargaḥ /  
 Su.1.45.65a  dadhi tu
                        madhuramamlamatyamlaṃ ceti tatkaṣāyānurasaṃ snigdhamuṣṇaṃ
                        pīnasaviṣamajvarātisārārocakamūtrakṛcchrakārśyāpahaṃ vṛṣyam prāṇakaraṃ
                        maṅgalyaṃ ca //  
 Su.1.45.66ab  mahābhiṣyandi madhuraṃ
                        kaphamedovivardhanam /  
 Su.1.45.66cd  kaphapittakṛdamlaṃ
                        syādatyamlaṃ raktadūṣaṇam //  
 Su.1.45.67ab  vidāhi sṛṣṭaviṇmūtraṃ
                        mandajātaṃ tridoṣakṛt /  
 Su.1.45.67cd  snigdhaṃ vipāke madhuraṃ
                        dīpanaṃ balavardhanam //  
 Su.1.45.68ab  vātāpaham pavitraṃ ca
                        dadhi gavyaṃ rucipradam /  
 Su.1.45.68cd  dadhyājaṃ kaphapittaghnaṃ
                        laghu vātakṣayāpaham //  
 Su.1.45.69ab  durnāmaśvāsakāseṣu
                        hitamagneśca dīpanam /  
 Su.1.45.69cd  vipāke madhuraṃ vṛṣyaṃ
                        vātapittaprasādanam //  
 Su.1.45.70ab  balāsavardhanaṃ snigdhaṃ
                        viśeṣāddadhi māhiṣam /  
 Su.1.45.70cd  vipāke kaṭu sakṣāraṃ guru
                        bhedyauṣṭrikaṃ dadhi //  
 Su.1.45.71ab  vātamarśāṃsi kuṣṭhāni
                        kṛmīn hantyudarāṇi ca /  
 Su.1.45.71cd  kopanaṃ kaphavātānāṃ
                        durnāmnāṃ cāvikaṃ dadhi //  
 Su.1.45.72ab  rase pāke ca
                        madhuramatyabhiṣyandi doṣalam /  
 Su.1.45.72cd  dīpanīyamacakṣuṣyaṃ
                        vāḍavaṃ dadhi vātalam //  
 Su.1.45.73ab  rūkṣamuṣṇaṃ kaṣāyaṃ ca
                        kaphamūtrāpahaṃ ca tat /  
 Su.1.45.73cd  snigdhaṃ vipāke madhuraṃ
                        balyaṃ santarpaṇaṃ guru //  
 Su.1.45.74ab  cakṣuṣyamagryaṃ doṣaghnaṃ
                        dadhi nāryā guṇottaram /  
 Su.1.45.74cd  laghu pāke balāsaghnaṃ
                        vīryoṣṇaṃ paktināśanam //  
 Su.1.45.75ab  kaṣāyānurasaṃ nāgyā dadhi
                        varcovivardhanam /  
 Su.1.45.75cd  dadhīnyuktāni yānīha
                        gavyādīni pṛthak pṛthak //  
 Su.1.45.76ab  vijñeyamevaṃ sarveṣu
                        gavyameva guṇottaram /  
 Su.1.45.76cd  vātaghnaṃ kaphakṛt
                        snigdhaṃ bṛṃhaṇaṃ nātipittakṛt //  
 Su.1.45.77ab  kuryādbhaktābhilāṣaṃ ca
                        dadhi yat suparisrutam /  
 Su.1.45.77cd  śṛtāt kṣīrāttu yajjātaṃ
                        guṇavaddadhi tat smṛtam //  
 Su.1.45.78ab  vātapittaharaṃ rucyaṃ
                        dhātvagnibalavardhanam /  
 Su.1.45.78cd  dadhnaḥ saro gururvṛṣyo
                        vijñeyo+a nilanāśanaḥ //  
 Su.1.45.79ab  vahnervidhamanaścāpi
                        kaphaśukravivardhanaḥ /  
 Su.1.45.79cd  dadhi tvasāraṃ rūkṣaṃ ca
                        grāhi viṣṭambhi vātalam //  
 Su.1.45.80ab  dīpanīyaṃ laghutaraṃ
                        sakaṣāyaṃ rucipradam /  
 Su.1.45.80cd  śaradgrīṣmavasanteṣu
                        prāyaśo dadhi garhitam //  
 Su.1.45.81ab  hemante śiśire caiva
                        varṣāsu dadhi śasyate /  
 Su.1.45.81cd  tṛṣṇāklamaharaṃ mastu
                        laghu srotoviśodhanam //  
 Su.1.45.82ab  amlaṃ kaṣāyaṃ
                        madhuramavṛṣyaṃ kaphavātanut /  
 Su.1.45.82cd  prahlādanaṃ prīṇanaṃ ca
                        bhinattyāśu malaṃ ca tat //  
 Su.1.45.82ef  balamāvahate kṣipraṃ
                        bhaktacchandaṃ karoti ca //  
 Su.1.45.83ab 
                        svādv-amlam-atyamlaka-mandajātaṃ tathā śṛtakṣīrabhavaṃ saraśca /  
 Su.1.45.83cd  asāramevaṃ dadhi
                        saptadhā+asmin varge smṛtā mastuguṇāstathaiva //  
 iti dadhivargaḥ / 
  atha takravargaḥ / 
 Su.1.45.84  takraṃ madhuramamlaṃ
                        kaṣāyānurasamuṣṇavīryaṃ laghu rūkṣamagnidīpanaṃ
                        garaśophātisāragrahaṇīpāṇḍurogārśaḥplīhagulmārocakaviṣamajvaratṛṣṇācchardiprasekaśūlamedaḥśleṣmānilaharaṃ
                        madhuravipākaṃ hṛdyaṃ mūtrakṛcchrasnehavyāpatprśamanamavṛṣyaṃ ca //  
 Su.1.45.85ab 
                        manthanādipṛthagbhūtasnehamardhodakaṃ ca yat /  
 Su.1.45.85cd  nātisāndradravaṃ takraṃ
                        svādvamlaṃ tuvaraṃ rase /  
 Su.1.45.85ef  yattu sasnegamajalaṃ
                        mathitam gholamucyate //  
 Su.1.45.86ab  naiva takraṃ kṣate
                        tadyānnoṣṇakāle na durbale /  
 Su.1.45.86cd  na mūrcchābhramadāheṣu na
                        roge raktapaittike //  
 Su.1.45.87ab  śītakāle+agnimāndye ca
                        kaphottheṣvāmayeṣu ca /  
 Su.1.45.87cd  mārgāvarodhe duṣṭe ca
                        vāyau takraṃ praśasyate //  
 Su.1.45.88  tat punarmadhuraṃ
                        śleṣmaprakopaṇaṃ pittapraśamanaṃ ca amlaṃ vātaghnaṃ pittakaraṃ ca //  
 Su.1.45.89ab  vāte+amlaṃ saindhavopetaṃ
                        svādu pitte saśarkaram /  
 Su.1.45.89cd  pibettakraṃ kaphe cāpi
                        vyoṣakṣārasamanvitam //  
 Su.1.45.90ab  grāhiṇī vātalā rūkṣā
                        durjarā takrakūrcikā /  
 Su.1.45.90cd  takrāllaghutaro maṇḍaḥ
                        kūrcikādadhitakrajaḥ //  
 Su.1.45.91ab  guruḥ kilāṭo+anilahā
                        puṃstvanidrāpradaḥ smṛtaḥ /  
 Su.1.45.91cd  madhurau bṛṃhaṇau vṛṣyau
                        tadvatpīyūṣamoraṭau //  
 Su.1.45.92  navanītaṃ punaḥ sadyaskaṃ
                        laghu sukumāraṃ madhuraṃ kaṣāyamīṣadamlaṃ śītalaṃ medhyaṃ dīpanaṃ hṛdyaṃ
                        saṃgrāhi pittānilaharaṃ vṛṣyamavidāhi kṣayakāsavraṇaśoṣārśo+arditāpahaṃ
                        cirotthitaṃ guru kaphamedovivardhanaṃ balakaraṃ bṛṃhaṇaṃ śoṣaghnaṃ viśeṣeṇa
                        bālānāṃ praśasyate //  
 Su.1.45.93  kṣīrotthaṃ
                        punarnavanītamutkṛṣṭasnehamādhuryamatiśītaṃ saukumāryakaraṃ cakṣuṣyaṃ
                        saṃgrāhi raktapittanetrarogaharaṃ prasādanaṃ ca //  
 Su.1.45.94  santānikā punarvātaghnī
                        tarpaṇī balyā vṛṣyā snegdhā rucyā madhurā madhuravipākā raktapittaprasādanī
                        gurvī ca //  
 Su.1.45.95ab  vikalpa eṣa dadhyādiḥ
                        śreṣṭho gavyo+abhivarṇitaḥ /  
 Su.1.45.95cd  vikalpānavaśiṣṭāṃstu
                        kṣīravīryātsamādiśet //  
 Su.1.45.96  atha ghṛtam /  
 Su.1.45.96  ghṛtaṃ tu madhuraṃ saumyaṃ
                        mrḍuśītavīryamalpābhiṣyandi
                        snehanamudāvartonmādāpasmāraśūlajvarānāhavātapittapraśamanamagnidīpanaṃ
                        smṛtimatimedhākāntisvaralāvaṇyasaukumāryaujastesjobalakaramāyuṣyaṃ vṛṣyaṃ
                        medhyaṃ vayaḥsthāpanaṃ guru cakṣuṣyaṃ śleṣmābhivardhanaṃ
                        pāpmālakṣmīpraśamanaṃ viṣaharaṃ rakṣoghnaṃ ca //  
 Su.1.45.97ab  vipāke madhuraṃ śītaṃ
                        vātapittaviṣāpaham /  
 Su.1.45.97cd  cakṣuṣyamagryaṃ balyaṃ ca
                        gavyaṃ sarpirguṇottaram //  
 Su.1.45.98ab  ājaṃ ghṛtaṃ dīpanīyaṃ
                        cakṣuṣyaṃ balavardhanam /  
 Su.1.45.98cd  kāse śvāse kṣaye cāpi
                        pathyaṃ pāke ca tallaghu //  
 Su.1.45.99ab  madhuraṃ raktapittaghnaṃ
                        guru pāke kaphāvaham /  
 Su.1.45.99cd  vātapittapraśamanaṃ
                        suśītaṃ māhiṣaṃ ghṛtam //  
 Su.1.45.100ab  auṣṭraṃ kaṭu ghṛtaṃ pāke
                        śophakrimiviṣāpaham /  
 Su.1.45.100cd  dīpanaṃ kaphavātaghnaṃ
                        kuṣṭhagulmodarāpaham //  
 Su.1.45.101ab  pāke laghvāvikaṃ
                        sarpirna ca pittaprakopaṇam /  
 Su.1.45.101cd  kaphe+anile yonidoṣe
                        śoṣe kampe ca taddhitam //  
 Su.1.45.102ab  pāke laghūṣṇavīryaṃ ca
                        kaṣāyaṃ kaphanāśanam /  
 Su.1.45.102cd  dīpanaṃ baddhamūtraṃ ca
                        vidyādaikaśaphaṃ ghṛtam //  
 Su.1.45.103ab  cakṣuṣyamagryaṃ strīṇāṃ
                        tu sarpiḥ syādamṛtopamam /  
 Su.1.45.103cd  vṛddhiṃ karoti
                        dehāgnyorlaghupākaṃ viṣāpaham //  
 Su.1.45.104ab  kaṣāyaṃ baddhaviṇmūtram
                        tiktamagnikaraṃ laghu /  
 Su.1.45.104cd  hanti kāreṇavaṃ sarpiḥ
                        kaphakuṣṭhaviṣakrimīn //  
 Su.1.45.105  kṣīraghṛtaṃ punaḥ saṃgrāhi
                        raktrapittabhramamūrcchāpraśamanaṃ netrarogahitaṃ ca //  
 Su.1.45.106  sarpirmaṇḍastu madhuraḥ saro
                        yoniśrotrākṣiśirasāṃ śūlaghno bastinasyākṣipūraṇeṣūpadiśyate //  
 Su.1.45.107  sarpiḥ purāṇaṃ saraṃ
                        kaṭuvipākaṃ tridoṣāpahaṃ
                        mūrcchāmadonmādosarajvaragaraśoṣāpasmārayoniśrotrākṣiśiraḥśūlaghnaṃ dīpanaṃ
                        bastinasyākṣipūraṇeṣūpadiśyate //  
 Su.1.45.108  bhavati cātra /  
 Su.1.45.108ab  purāṇaṃ
                        timiraśvāsapīnasajvarakāsanut /  
 Su.1.45.108cd 
                        mūrcchākuṣṭhaviṣonmādagrahāpasmāranāśanam //  
 Su.1.45.109ab  ekādaśaśataṃ caiva
                        vatsarānuṣitaṃ ghṛtam /  
 Su.1.45.109cd  rakṣoghnaṃ kumbhasarpiḥ
                        syāt paratastu mahāghṛtam //  
 Su.1.45.110ab  peyaṃ mahāghṛtaṃ bhūtaiḥ
                        kaphaghnaṃ pavanādhikaiḥ /  
 Su.1.45.110cd  balyaṃ pavitraṃ medhyaṃ
                        ca viśeṣāttimirāpaham //  
 Su.1.45.111  sarvabhūtaharaṃ caiva
                        ghṛtametat praśasyate //  
 Su.1.45.112  atha tailāni /  
 Su.1.45.112  tailaṃ tvāgneyamuṣṇaṃ
                        tīkṣṇaṃ madhuraṃ madhuravipākaṃ bṛṃhaṇaṃ prīṇanaṃ vyavāyi sūkṣmaṃ viśadaṃ
                        guru saraṃ vikāsi vṛṣyaṃ tvakprasādanaṃ śodhanaṃ
                        medhāmārdavamāṃsasthairyavarṇabalakaraṃ cakṣuṣyaṃ baddhamūtraṃ lekhanaṃ
                        tiktakaṣāyānurasaṃ pācanamanilabalāsakṣayakaraṃ krimighnamaśitapittajananaṃ
                        yoniśiraḥkarṇaśūlapraśamanaṃ garbhāśayaśodhanaṃ ca tathā
                        chinnabhinnaviddhotpiṣṭacyutamathitakṣatapiccitabhagnasphuṭitakṣārāgnidagdhaviśliṣṭadāritābhihatadurbhagnamṛgavyālavidaṣṭaprabhṛtiṣu
                        ca pariṣekābhyaṅgāvagāhādiṣu tilatailaṃ praśasyate //  
 Su.1.45.113ab  tadbastiṣu ca pāneṣu
                        nasye karṇākṣipūraṇe /  
 Su.1.45.113cd  annapānavidhau cāpi
                        prayojyaṃ vātaśāntaye //  
 Su.1.45.114  paraṇḍatailaṃ madhuramuṣṇaṃ
                        tīkṣṇaṃ dīpanaṃ kaṭu kaṣāyānurasaṃ sūkṣmaṃ srotoviśodhanaṃ tvacyaṃ vṛṣyaṃ
                        madhuravipākaṃ vayaḥsthāpanaṃ
                        yoniśukraviśodhanamārogyamedhākāntismṛtibalakaraṃ
                        vātakaphaharamadhobhāgadoṣaharaṃ ca //  
 Su.1.45.115 
                        nimbātasīkusumbhamūlakajīmūtakavṛkṣakakṛtavedhanārkakampillakahastikarṇapṛthvīkāpīlukarañjeṅgudīśigrusarṣapasuvarcalāviḍaṅgajyotiṣmatīphalatailāni
                        tīkṣṇāni laghūnyuṣṇavīryāṇi kaṭūni kaṭuvipākāni
                        sarāṇyanilakaphakṛmikuṣṭhapramehaśirorogāpaharāṇi ceti //  
 Su.1.45.116ab  vātaghnaṃ madhuraṃ teṣu
                        kṣaumaṃ tailaṃ balāpaham /  
 Su.1.45.116cd  kaṭupākamacakṣuṣyaṃ
                        snigdhoṣṇaṃ guru pittalam //  
 Su.1.45.117ab  kṛmighnaṃ sārṣapaṃ
                        tailaṃ kaṇḍūkuṣṭhāpahaṃ laghu /  
 Su.1.45.117cd  kaphamedonilaharaṃ
                        lekhanaṃ kaṭu dīpanam //  
 Su.1.45.118ab 
                        kṛmighnamiṅgukītailamīṣattiktaṃ tathā laghu /  
 Su.1.45.118cd  kūṣṭhāmayakṛmiharaṃ
                        dṛṣṭiśukrabalāpaham //  
 Su.1.45.119ab  vipāke kaṭukaṃ tailaṃ
                        kausumbhaṃ sarvadoṣakṛt /  
 Su.1.45.119cd  raktapittakaraṃ
                        tīkṣṇamacakṣuṣyaṃ vidāhi ca //  
 Su.1.45.120 
                        kirātatiktakātimuktakabibhītakanālikerakolākṣoḍajīvantīpriyālakarbudārasūryavallītrapusairvārukakarkārukūṣmāṇḍaprabhṛtīnāṃ
                        tailāni madhurāṇi madhuravipākāni vātapittapraśamanāni
                        śītavīryāṇyabhiṣyandīni sṛṣṭamūtrāṇyagnisādanāni ceti //  
 Su.1.45.121  madhukakāśmaryapalāśatailāni
                        madhurakaṣāyāṇi kaphapittapraśamanāni //  
 Su.1.45.122  tvarakabhallātakataile uṣṇe
                        madurakaṣāye tiktānurase vātakaphakuṣṭhamedomehakṛmipraśamane
                        ubhayatobhāgadoṣahare ca //  
 Su.1.45.123 
                        saraladevadārugaṇḍīraśiṃśapāgurusārasnehāstiktakaṭukaṣāyā duṣṭavraṇaśodhanāḥ
                        kṛmikaphakuṣṭhānilaharāśca //  
 Su.1.45.124 
                        tumbīkośāmradantīdravantīśyāmāsaptalānīlikākampillakaśaṅkhinīsnehāstiktakaṭukaṣāyā
                        adhobhāgadoṣaharāḥ kṛmikaphakuṣṭhānilaharā duṣṭavraṇaśodhanāśca //  
 Su.1.45.125  yavatiktātailaṃ
                        sarvadoṣapraśamanamīśattiktamagnidīpanaṃ lekhanaṃ medhyaṃ pathyaṃ rasāyanaṃ
                        ca //  
 Su.1.45.126  ekaiṣikātailaṃ
                        madhuramatiśītaṃ pittaharamanilaprakopaṇaṃ śleṣmābhivardhanaṃ ca //  
 Su.1.45.127 
                        sahakāratailamīṣattiktamatisugandhi vātakaphaharaṃ rūkṣaṃ madhurakaṣāyaṃ
                        rasavannātipittakaraṃ ca //  
 Su.1.45.128ab  phalodbhavāni tailāni
                        yānyuktānīha kānicit /  
 Su.1.45.128cd  guṇān karma ca vijñāya
                        phalānīva vinirdiśet //  
 Su.1.45.129ab  yāvantaḥ sthāvarāḥ
                        snehāḥ samāsātparikīrtitāḥ /  
 Su.1.45.129cd  sarve tailaguṇā jñeyāḥ
                        sarve cānilanāśanāḥ //  
 Su.1.45.130ab  sarvebhyastviha
                        tailebhyastilatailaṃ viśiṣyate /  
 Su.1.45.130cd  niṣpattestadguṇatvācca
                        tailatvamitareṣvapi //  
 Su.1.45.131  grāmyānūpaudakānāṃ ca
                        vasāmedomajjāno gurūṣṇamadhurā vātaghnāḥ jāṅgalaikaśaphakravyādādīnāṃ
                        laghuśītakaṣāyā raktapittaghnāḥ pratudaviṣkirāṇāṃ śleṣmaghnāḥ / tatra
                        ghṛtatailavasāmedomajjāno yathottaraṃ guruvipākā vātaharāśca //  
 Su.1.45.132  atha madhuvargaḥ /  
 Su.1.45.132v  madhu tu madhuraṃ
                        kaṣāyānurasaṃ rūkṣaṃ śītamagnidīpanaṃ varṇyaṃ svaryaṃ laghu sukumāraṃ
                        lekhanaṃ hṛdyaṃ vājīkaraṇaṃ sandhānaṃ śodhanaṃ ropaṇaṃ saṃgrāhi cakṣuṣyaṃ
                        prasādanaṃ sūkṣmamārgānusāri
                        pittaśleṣmamedomehahikkāśvāsakāsātisāraccharditṛṣṇākṛmiviṣapraśamanaṃ hlādi
                        tridoṣapraśamanaṃ ca tattu laghutvātkaphaghnaṃ
                        paicchilyānmādhuryātkaṣāyabhāvācca vātapittaghnam //  
 Su.1.45.133ab  pauttikaṃ bhrāmaraṃ
                        kṣaudraṃ mākṣikaṃ chātrameva ca /  
 Su.1.45.133cd  ārghyamauddālakaṃ
                        dālamityaṣṭau madhujātayaḥ //  
 Su.1.45.134ab  viśeṣātpauttikaṃ teṣu
                        rūkṣoṣṇaṃ saviṣānvayāt /  
 Su.1.45.134cd  vātāsṛkpittakṛcchedi
                        vidāhi madakṛnmadhu //  
 Su.1.45.135ab  paicchilyāt
                        svādubhūtastvādbhrāmaraṃ gurusaṃjñitam /  
 Su.1.45.135cd  kṣaudraṃ viśeṣato jñeyaṃ
                        śītalaṃ laghu lekhanam //  
 Su.1.45.136ab  tasmāllaghutaraṃ rūkṣaṃ
                        mākṣikaṃ pravaraṃ smṛtam /  
 Su.1.45.136cd  śvāsādiṣu ca rogeṣu
                        praśastaṃ tadviśeṣataḥ //  
 Su.1.45.137ab  svādupākaṃ guru himaṃ
                        picchilaṃ raktapittajit /  
 Su.1.45.137cd  śvitramehakṛmighnaṃ ca
                        vidyācchātraṃ guṇottaram //  
 Su.1.45.138ab  ārghyaṃ
                        madhvaticakṣuṣyaṃ kaphapittaharaṃ param /  
 Su.1.45.138cd  kaṣāyaṃ kaṭu pāke ca
                        balyaṃ tiktamavātakṛt //  
 Su.1.45.139ab  auddālakaṃ rucikaraṃ
                        svaryaṃ kuṣṭhaviṣāpaham /  
 Su.1.45.139cd  kaṣāyamuṣṇamamlaṃ ca
                        pittakṛt kaṭupāki ca //  
 Su.1.45.140ab  chardimehapraśamanaṃ
                        madhu rūkṣaṃ dalodbhavam /  
 Su.1.45.140cd  bṛṃhaṇīyaṃ madhu navaṃ
                        nātiśleṣmaharaṃ saram //  
 Su.1.45.141ab  medaḥsthaulyāpahaṃ grāhi
                        purāṇamatilekhanam /  
 Su.1.45.141cd  doṣatrayaharaṃ
                        pakvamāmamamlaṃ tridoṣakṛt //  
 Su.1.45.142ab  tadyuktaṃ
                        vividhairyogairnihanyādāmayān bahūn /  
 Su.1.45.142cd  nānādravyātmakatvācca
                        yogavāhi paraṃ madhu //  
 Su.1.45.143  tattu
                        nānādravyarasaguṇavīryavipākaviruddhānāṃ puṣparasānāṃ
                        saviṣamakṣikāsaṃbhavatvāccānuṣṇopacāram //  
 Su.1.45.144ab  uṣṇairvirudhyate sarvaṃ
                        viṣānvayatayā madhu /  
 Su.1.45.144cd  uṣṇārtamuṣṇairuṣṇe vā
                        tannihanti yathā viṣam //  
 Su.1.45.145ab  tatsaukumāryācca
                        tathaiva śaityānnānauṣadhīnāṃ rasasaṃbhavācca /  
 Su.1.45.145cd  uṣṇairvirudhyeta
                        viśeṣataśca tathā+antarīkṣeṇa jalena cāpi //  
 Su.1.45.146ab  uṣṇena madhu saṃyuktaṃ
                        vamaneṣvavacāritam /  
 Su.1.45.146cd  apākādanavasthānānna
                        virudhyeta pūrvavat //  
 Su.1.45.147ab 
                        madhvāmātparatastvanyadāmaṃ kaṣṭaṃ na vidyate /  
 Su.1.45.147cd  viruddhopakramatvāttat
                        sarvaṃ hanti yathā viṣam //  
 Su.1.45.148v  athekṣuvargaḥ /  
 Su.1.45.148  ikṣavo madhurā madhuravipākā
                        guravaḥ śītāḥ snigdhā balyā vṛṣyā mūtralā raktapittapraśamanāḥ
                        kṛmikaphakarāśceti //  
 Su.1.45.149  te cānekavidhāḥ / tadyathā  
 Su.1.45.149ab  pauṇḍrako bhīrukaścaiva
                        vaṃśakaḥ śvetaporakaḥ /  
 Su.1.45.149cd  kāntārastāpasekṣuśca
                        kāṣṭhekṣuḥ sūcipatrakaḥ //  
 Su.1.45.150ab  nepālo dīrghapatraśca
                        nīlaporo+ātha kośakṛt /  
 Su.1.45.150cd  ityetā jātayaḥ sthaulyād
                        guṇān vakṣyāmyataḥ param //  
 Su.1.45.151ab  suśīto madhuraḥ snigdho
                        bṛṃhaṇaḥ śleṣmalaḥ saraḥ /  
 Su.1.45.151cd  avidāhī gururvṛṣyaḥ
                        pauṇḍrako bhīrukastathā //  
 Su.1.45.152ab  ābhyāṃ tulyaguṇaḥ
                        kiṃcitsakṣāro vaṃśako mataḥ /  
 Su.1.45.152cd  vaṃśavacchvetaporastu
                        kiṃciduṣṇaḥ sa vātahā //  
 Su.1.45.153ab  kāntāratāpasāvikṣū
                        vaṃśakānugatau matau /  
 Su.1.45.153cd  evaṃguṇastu kāṣṭhekṣuḥ
                        sa tu vātaprakopaṇaḥ //  
 Su.1.45.154ab  sūcīpatro nīlaporau
                        naipālo dīrghapatrakaḥ /  
 Su.1.45.154cd  vātalāḥ kaphapittaghnāḥ
                        sakaṣāyā vidāhinaḥ //  
 Su.1.45.155ab  kośakāro guruḥ śīto
                        raktapittakṣayāpahaḥ /  
 Su.1.45.155cd  atīva madhuro mūle
                        madhye madhura eva tu //  
 Su.1.45.156ab  agreṣvakṣiṣu vijñeya
                        ikṣūṇāṃ lavaṇo rasaḥ //  
 Su.1.45.157ab  avidāhī kaphakaro
                        vātapittanivāraṇaḥ /  
 Su.1.45.157cd  vaktraprahlādano vṛṣyo
                        dantaniṣpīḍito rasaḥ //  
 Su.1.45.158ab  gururvidāhī viṣṭambhī
                        yāntrikastu prakīrtitaḥ /  
 Su.1.45.158cd  pakvo guruḥ saraḥ
                        snigdhaḥ satīkṣṇaḥ kaphavātanut //  
 Su.1.45.159  phāṇitaṃ guru
                        madhuramabhiṣyandi bṛṃhaṇamavṛṣyaṃ tridoṣakṛcca //  
 Su.1.45.160  guḍaḥ sakṣāramadhuro
                        nātiśītaḥ snigdho mūtraraktaśodhano nātipittajidvātaghno
                        medaḥ(ā.kṛmi)kaphakaro balyo vṛṣyaśca //  
 Su.1.45.161ab  pittaghno madhuraḥ
                        śuddho vātaghno+asṛkprasādanaḥ /  
 Su.1.45.161cd  sa purāṇo+adhikaguṇo
                        guḍaḥ pathyatamaḥ smṛtaḥ //  
 Su.1.45.162  matsyaṇḍikākhaṇḍaśarkarā
                        vimalajātā uttarottaraṃ śītāḥ snigdhāḥ gurutarā madhuratarā vṛṣyā
                        raktapittapraśamanāstṛṣṇāpraśamanāśca //  
 Su.1.45.163ab  yathā yathaiṣāṃ
                        vaimalyaṃ madhuratvaṃ tathā tathā /  
 Su.1.45.163cd  snehagauravaśaityāni
                        saratvaṃ ca tathā tathā //  
 Su.1.45.164ab  yo yo
                        matsyaṇḍikākhaṇḍaśarkarāṇāṃ svako guṇaḥ /  
 Su.1.45.164cd  tena tenaiva
                        nirdeśyasteṣāṃ visrāvaṇo guṇaḥ //  
 Su.1.45.165ab  sārasthitā suvimalā
                        niḥkṣārā ca yathā yathā /  
 Su.1.45.165cd  tathā tathā guṇavatī
                        vijñeyā śarkarā budhaiḥ //  
 Su.1.45.166  madhuśarkarā
                        punaśchardyatīsāraharī rūkṣā chedanī prasādanī kaṣāyamadhurā madhuravipākā
                        ca //  
 Su.1.45.167  yavāsaśarkarā madhurakaṣāyā
                        tiktānurasā śleṣmaharī sarā ceti //  
 Su.1.45.168ab  yāvatyaḥ śarkarāḥ
                        proktāḥ sarvā dahapraṇāśanāḥ /  
 Su.1.45.168cd 
                        raktapittapraśamanāśchardimūrcchātṛṣāpahāḥ //  
 Su.1.45.169ab  rūkṣaṃ madhūkapuṣpotthaṃ
                        phāṇitaṃ vātapittakṛt /  
 Su.1.45.169cd  kaphaghnaṃ madhuraṃ pāke
                        kaṣāyaṃ bastidūṣaṇam //  
 Su.1.45.170  atha madyavargaḥ /  
 Su.1.45.170ab  sarvaṃ pittakaraṃ
                        madyamamlaṃ rocanadīpanam /  
 Su.1.45.170cd  bhedanaṃ kaphavātaghnaṃ
                        hṛdyaṃ bastiviśodhanam //  
 Su.1.45.171ab  pāke laghu vidāhyuṣṇaṃ
                        tīkṣṇamindriyabodhanam /  
 Su.1.45.171cd  vikāsi sṛṣṭaviṇmūtraṃ
                        śrṇu tasya viśeṣaṇam //  
 Su.1.45.172ab 
                        mārdvīkamavidāhitvānmadhurānvayatastathā /  
 Su.1.45.172cd  raktapitte+api satataṃ
                        budhairna pratiṣidhyate //  
 Su.1.45.173ab  madhuraṃ taddhi rūkṣaṃ
                        ca kaṣāyānurasaṃ laghu /  
 Su.1.45.173cd  laghupāki saraṃ
                        śoṣaviṣamajvaranāśanam //  
 Su.1.45.174ab  mārdvīkālpāntaraṃ kiṃcit
                        khārjūraṃ vātakopanam /  
 Su.1.45.174cd  tadeva viśadaṃ rucyaṃ
                        kaphaghnaṃ karśanaṃ laghu //  
 Su.1.45.175ab  kaṣāyamadhuraṃ hṛdyaṃ
                        sugandhīndriyabodhanam /  
 Su.1.45.175cd 
                        kāsārśograhaṇīdoṣamūtraghātānilāpahā //  
 Su.1.45.176ab  stanyaraktakṣayahitā
                        surā bṛṃhaṇadīpanī /  
 Su.1.45.176cd 
                        kāsārśograhaṇīśvāsapratiśyāyavināśanī //  
 Su.1.45.176ef  śvetā
                        mūtrakaphastanyaraktamāṃsakarī surā /  
 Su.1.45.177cd 
                        chardyarocakahṛtkukṣitodaśūlapramardanī //  
 Su.1.45.178ab  prasannā
                        kaphavātārśovibandhānāhanāśanī /  
 Su.1.45.178cd  pittalā+alpakaphā rūkṣā
                        yavairvātaprakopaṇī //  
 Su.1.45.179ab  viṣṭambhinī surā gurvī
                        śleṣmalā tu madhūlikā /  
 Su.1.45.179cd  rūkṣā nātikaphā vṛṣyā
                        pācanī cākṣikī smṛtā //  
 Su.1.45.180ab  tridoṣo bhedyavṛṣyaśca
                        kohalo vadanapriyaḥ /  
 Su.1.45.180cd  grāhyuṣṇo jagalaḥ paktā
                        rūkṣastṛṭkaphaśophakṛt //  
 Su.1.45.181ab  hṛdyaḥ
                        pravāhikāṭopadurnāmānilaśoṣahṛt /  
 Su.1.45.181cd  bakva(ā.kka)so
                        hṛtasāratvādviṣṭambhī vātakopanaḥ //  
 Su.1.45.182ab  dīpanaḥ sṛṣṭaviṇmūtro
                        viśado+alpamado guruḥ /  
 Su.1.45.182cd  kaṣāyo madhuraḥ
                        sīdhurgauḍaḥ pācanadīpanaḥ //  
 Su.1.45.183ab  śārkaro madhuro rucyo
                        dīpano bastiśodhanaḥ /  
 Su.1.45.183cd  vātaghno madhuraḥ pāke
                        hṛdya indriyabodhanaḥ //  
 Su.1.45.184ab  tadvat pakvarasaḥ
                        sīdhurbalavarṇakaraḥ saraḥ /  
 Su.1.45.184cd  śophaghno dīpano hṛdyo
                        rucyaḥ śleṣmārśasāṃ hitaḥ //  
 Su.1.45.185ab  karśanaḥ śītarasikaḥ
                        śvayathūdaranāśanaḥ /  
 Su.1.45.185cd  varṇakṛjjaraṇaḥ svaryo
                        vibandhaghno+arśasāṃ hitaḥ //  
 Su.1.45.186ab  ākṣikaḥ pāṇḍurogaghno
                        vraṇyaḥ saṃgrāhako laghuḥ /  
 Su.1.45.186cd  kaṣāyamadhuraḥ sīdhuḥ
                        pittaghno+asṛkprasādanaḥ //  
 Su.1.45.187ab  jāmbavo
                        baddhanisyandastuvaro vātakopanaḥ /  
 Su.1.45.187cd  tīkṣṇaḥ surāsavo hṛdyo
                        mūtralaḥ kaphavātanut //  
 Su.1.45.188ab  mukhapriyaḥ sthiramado
                        vijñeyo+anilanāśanaḥ /  
 Su.1.45.188cd  laghurmadhvāsavaśchedī
                        mehakuṣṭhaviṣāpahaḥ //  
 Su.1.45.189ab  tiktaḥ kaṣāyaḥ
                        śophaghnastīkṣṇaḥ svāduravātakṛt /  
 Su.1.45.189cd  tīkṣṇaḥ kaṣāyo
                        madakṛddurnāmakaphagulmahṛt //  
 Su.1.45.190ab  kṛmimedonilaharo maireyo
                        madhuro guruḥ /  
 Su.1.45.190cd  balyaḥ pittaharo varṇyo
                        hṛdyaścekṣurasāsavaḥ //  
 Su.1.45.191ab  śīghurmadhūkapuṣpottho
                        vihāhyagnibalapradaḥ /  
 Su.1.45.191cd  rūkṣaḥ
                        kaṣāyakaphahṛdvātapittaprakopaṇaḥ //  
 Su.1.45.192ab 
                        nirdiśedrasataścānyānkandamūlaphalāsavān /  
 Su.1.45.192cd  navaṃ madyamabhiṣyandi
                        guru vātādikopanam //  
 Su.1.45.193ab  aniṣṭagandhi
                        virasamahṛdyaṃ ca vidāhi ca /  
 Su.1.45.193cd  sugandhi dīpanaṃ hṛdyaṃ
                        rociṣṇu kṛmināśanam //  
 Su.1.45.194ab  sphuṭasrotaskaraṃ jīrṇaṃ
                        laghu vātakaphāpaham /  
 Su.1.45.194cd  ariṣṭo
                        dravyasaṃyogasaṃskārādadhiko guṇaiḥ //  
 Su.1.45.195ab  bahudoṣaharaścaiva
                        doṣāṇāṃ śamanaśca saḥ /  
 Su.1.45.195cd  dīpanaḥ kaphavātaghnaḥ
                        saraḥ pittāvirodhanaḥ //  
 Su.1.45.196ab 
                        śūlādhmānodaraplīhajvarājīrṇārśasāṃ hitaḥ /  
 Su.1.45.196cd  pippalyādikṛto
                        gulmakapharogaharaḥ smṛtaḥ //  
 Su.1.45.197ab  cikitsiteṣu
                        vakṣyante+ariṣṭā rogaharāḥ pṛthak /  
 Su.1.45.197cd  ariṣṭāsavasīdhūnāṃ guṇān
                        karmāṇi cādiśet //  
 Su.1.45.198ab  buddhyā yathāsvaṃ
                        saṃskāramavekṣya kuśalo bhiṣak /  
 Su.1.45.198cd  sāndraṃ vidāhi
                        durgandhaṃ virasaṃ kṛmilaṃ guru //  
 Su.1.45.199ab  ahṛdyaṃ taruṇaṃ
                        tīkṣṇamuṣṇaṃ durbhājanasthitam /  
 Su.1.45.199cd  alpauṣadhaṃ
                        paryuṣitamatyacchaṃ picchilaṃ ca yat //  
 Su.1.45.200ab  tadvarjyaṃ sarvadā
                        madyaṃ kiṃciccheṣaṃ ca yadbhavet /  
 Su.1.45.200cd  tatra yat stokasambhāraṃ
                        taruṇaṃ picchilaṃ guru //  
 Su.1.45.201ab  kaphaprakopi tanmadyaṃ
                        durjaraṃ ca viśeṣataḥ /  
 Su.1.45.201cd  pittaprakopi bahalaṃ
                        tīkṣṇamuṣṇaṃ vidāhi ca //  
 Su.1.45.202ab  ahṛdyaṃ pelavaṃ pūti
                        kṛmilaṃ virasaṃ ca yat /  
 Su.1.45.202cd  tathā paryuṣitaṃ cāpi
                        vidyādanilakopanam //  
 Su.1.45.203ab  sarvadoṣairupetaṃ tu
                        sarvadoṣaprakopaṇam /  
 Su.1.45.203cd  cirasthitaṃ jātarasaṃ
                        dīpanaṃ kaphavātajit //  
 Su.1.45.204ab  rucyaṃ prasannaṃ surabhi
                        madyaṃ sevyaṃ madāvaham /  
 Su.1.45.204cd  tasyānekaprakārasya
                        madyasya rasavīryataḥ //  
 Su.1.45.205ab  saukṣmayādauṣṇyācca
                        taikṣṇyācca vikāsitvācca vahninā /  
 Su.1.45.205cd  sametya hṛdayaṃ prāpya
                        dhamanīrūrdhvamāgatam //  
 Su.1.45.206ab  vikṣobhyendriyacetāṃsi
                        vīryaṃ madayate+acirāt /  
 Su.1.45.206cd  cireṇa ślaiṣmike puṃsi
                        pānato jāyate madaḥ /  
 Su.1.45.206ef  acirādvātike dṛṣṭaḥ
                        paittike śīghrameva tu //  
 Su.1.45.207ab  sāttvike
                        śaucadākṣiṇyaharṣamaṇḍanalālasaḥ /  
 Su.1.45.207cd 
                        gītādhyayanasaubhāgyasuratotsāhakṛnmadaḥ //  
 Su.1.45.208ab  rājase
                        duḥkhaśīlatvamātmatyāgaṃ sasāhasam /  
 Su.1.45.208cd  kalahaṃ sānubandhaṃ tu
                        karoti puruṣe madaḥ //  
 Su.1.45.209ab 
                        aśaucanidrāmātsaryāgamyāgamanalolatāḥ /  
 Su.1.45.209cd  asatyabhāṣaṇaṃ cāpi
                        kuryāddhi tāmase madaḥ //  
 Su.1.45.210ab  raktapittakaraṃ śuktaṃ
                        chedi bhuktavipācanam /  
 Su.1.45.210cd  vaisvaryaṃ jaraṇaṃ
                        śleṣmapāṇḍukrimiharaṃ laghu //  
 Su.1.45.211ab  tīkṣṇoṣṇaṃ mūtralaṃ
                        hṛdyaṃ kaphaghnaṃ kaṭupāki ca /  
 Su.1.45.211cd  tadvattadāsutaṃ sarvaṃ
                        rocanam ca viśeṣataḥ //  
 Su.1.45.212ab  gauḍāni rasaśuktāni
                        madhuśuktāni yāni ca /  
 Su.1.45.212cd  yathāpūrvaṃ
                        gurutarāṇyabhiṣyandakarāṇi ca //  
 Su.1.45.213ab  tuṣāmbu dīpanaṃ hṛdyaṃ
                        hṛtpāṇḍukṛmiroganut /  
 Su.1.45.213cd  grahaṇyarśovikāraghnaṃ
                        bhedi sauvīrakaṃ tathā //  
 Su.1.45.214ab  dhānyāmlaṃ
                        dhānyayonitvājjīvanaṃ dāhanāśanam /  
 Su.1.45.214cd  sparśātpānāttu
                        pavanakaphatṛṣṇāharaṃ laghu //  
 Su.1.45.215ab  taikṣṇyācca nirharedāśu
                        kaphaṃ gaṇḍūṣadhāraṇāt /  
 Su.1.45.215cd 
                        mukhavairasyadaurgandhyamalaśoṣaklamāpaham //  
 Su.1.45.216ab  dīpanaṃ jaraṇaṃ bhedi
                        hitamāsthāpaneṣu ca /  
 Su.1.45.216cd  samudramāśritānāṃ ca
                        janānāṃ sātmyamucyate //  
 Su.1.45.217v  atha mūtrāṇi /  
 Su.1.45.217  atha mūtrāṇi
                        gomahiṣājāvigajahayakharoṣṭrāṇāṃ tīkṣṇānyuṣṇāni kaṭūni tiktāni
                        lavaṇānurasāni laghūni śodhanāni kaphavātakṛmimedoviṣagulmārśa
                        udarakuṣṭhaśophārocakapāṇḍurogaharāṇi hṛdyāni dīpanāni ca sāmānyataḥ //  
 Su.1.45.218  bhavataścātra /  
 Su.1.45.218ab  tatsarvaṃ kaṭu
                        tīkṣṇoṣṇaṃ lavaṇānurasaṃ laghu /  
 Su.1.45.218cd  śodhanaṃ kaphavātaghnaṃ
                        kṛmimedoviṣāpaham //  
 Su.1.45.219ab  arśojaṭharagulmaghnaṃ
                        śophārocakanāśanam /  
 Su.1.45.219cd  pāṇḍurogaharaṃ bhedi
                        hṛdyaṃ dīpanapācanam //  
 Su.1.45.220ab  gomūtraṃ kaṭu tīkṣṇoṣṇaṃ
                        sakṣāratvānna vātalam /  
 Su.1.45.220cd  laghvagnidīpanaṃ medhyaṃ
                        pittalaṃ kaphavātajit //  
 Su.1.45.221ab 
                        śūlagulmodarānāhavirekāsthāpanādiṣu /  
 Su.1.45.221cd  mūtraprayogasādhyeṣu
                        gavyaṃ mūtraṃ prayojayet //  
 Su.1.45.222ab  durnāmodaraśūleṣu
                        kuṣṭhamehāviśuddhiṣu /  
 Su.1.45.222cd  ānāhaśophagulmeṣu
                        pāṇḍuroge ca māhiṣam //  
 Su.1.45.223ab  kāsaśvāsāpahaṃ
                        śophakāmalāpāṇḍuroganut /  
 Su.1.45.223cd  kaṭutiktānvitaṃ
                        chāgamīṣanmārutakopanam //  
 Su.1.45.224ab 
                        kāsaplīhodaraśvāsaśoṣavarcograhe hitam /  
 Su.1.45.224cd  sakṣāraṃ
                        tiktakaṭukamuṣṇaṃ vātaghnamāvikam //  
 Su.1.45.225ab  dīpanaṃ kaṭu tīkṣṇoṣṇaṃ
                        vātacetovikāranut /  
 Su.1.45.225cd  āśvaṃ kaphaharaṃ mūtraṃ
                        kṛmidadruṣu śasyate //  
 Su.1.45.226ab  satiktaṃ lavaṇaṃ bhedi
                        vātaghnaṃ pittakopanam /  
 Su.1.45.226cd  tīkṣṇaṃ kṣāre kilāse ca
                        nāgaṃ mūtraṃ prayojayet //  
 Su.1.45.227ab  garacetovikāraghnaṃ
                        tīkṣṇaṃ grahaṇiroganut /  
 Su.1.45.227cd  dīpanaṃ gārdabhaṃ mūtraṃ
                        kṛmivātakaphāpaham //  
 Su.1.45.228ab 
                        śophakuṣṭhodaronmādamārutakrimināśanam /  
 Su.1.45.228cd  arśoghnaṃ kārabhaṃ
                        mūtraṃ mānuṣaṃ ca viṣāpaham //  
 Su.1.45.229ab  dravadravyāṇi sarvāṇi
                        samāsāt kīrtitāni tu /  
 Su.1.45.229cd  kāladeśavibhāgajño
                        nṛpaterdātumarhati //  
 iti suśrutasaṃhitāyāṃ sūtrasthāne dravadravyavijñānīyo nāma
                        pañcatvāriṃśo+adhyāyaḥ //  
 
 
                     ṣaṭcatvāriṃśattamo+adhyāyaḥ /
                     Su.1.46.1  athāto+annapānavidhimadhyāyaṃ
                        vyākhyāsyāmaḥ //  
 Su.1.46.2  yathovāca bhagavān dhanvantariḥ
                        //  
 Su.1.46.3  dhanvantarimabhivādya suśruta
                        uvāca prāgabhihitaḥ prāṇināṃ punarmūlamāhāro balavarṇaujasāṃ ca sa ṣaṭsu
                        raseṣvāyattaḥ rasāḥ punardravyāśrayiṇaḥ dravyarasaguṇavīryavipākanimitte ca
                        kṣayavṛddhī doṣāṇāṃ sāmyaṃ ca brahmāderapi ca lokasyāhāraḥ
                        sthityutpattivināśahetuḥ āhārādevābhivṛddhirbalamārogyaṃ
                        varṇendriyaprasādaśca tathā hyāhāravaiṣamyādasvāsthyaṃ
                        tasyāśitapītalīḍhakhāditasya
                        nānādravyātmakasyānekavidhavikalpasyānekavidhaprabhāvasya pṛthak
                        pṛthagdravyarasaguṇavīryavipākaprabhāvakarmāṇīcchāmi jñātuṃ na
                        hyanavabuddhasvabhāvā bhiṣajaḥ svasthānuvṛttiṃ roganigrahaṇaṃ ca kartuṃ
                        samarthāḥ āhārāyattāśca sarvaprāṇino yasmāttasmādannapānavidhimupadiśatu me
                        bhagavān ityuktaḥ provāca bhagavān dhanvantariḥ atha khalu vatsa suśruta
                        yathāpraśnamucyamānamupadhārayasva //  
 Su.1.46.4  tatra
                        lohitaśālikalamakardamakapāṇḍukasugandhakaśakunāhṛtapuṣpāṇḍakapuṇḍarīkamahāśāliśītabhīrukarodhrapuṣpakadīrghaśūkakāñcanakamahiṣamahāśūkahāyanakadūṣakamahādūṣakaprabhṛtayaḥ
                        śālayaḥ //  
 Su.1.46.5ab  madhurā vīryataḥ śītā
                        laghupākā balāvahāḥ /  
 Su.1.46.5cd  pittaghnālpānilakaphāḥ
                        snigdhā baddhālpavarcasaḥ //  
 Su.1.46.6ab  teṣāṃ lohitakaḥ śreṣṭho
                        doṣaghnaḥ śukramūtralaḥ /  
 Su.1.46.6cd  cakṣuṣyo varṇabalakṛt svaryo
                        hṛdyastṛṣāpahaḥ //  
 Su.1.46.7ab  vraṇyo jvaraharaścaiva
                        sarvadoṣaviṣāpahaḥ /  
 Su.1.46.7cd  tasmādalpāntaraguṇāḥ
                        kramaśaḥ śālayo+avarāḥ //  
 Su.1.46.8 
                        ṣaṣṭikakāṅgukamukundakapītakapramodakakākalakāsanapuṣpakamahāṣaṣṭikacūrṇakakuravakakedāraprabhṛtayaḥ
                        ṣaṣṭikāḥ //  
 Su.1.46.9ab  rase pāke ca madhurāḥ śamanā
                        vātapittayoḥ /  
 Su.1.46.9cd  śālīnāṃ ca guṇaistulyā
                        bṛṃhaṇāḥ kaphaśukralāḥ //  
 Su.1.46.10ab  ṣadṣtikaḥ pravarsteṣāṃ
                        kaṣāyānuraso laghuḥ /  
 Su.1.46.10cd  mṛduḥ snigdhastridoṣaghnaḥ
                        sthairyakṛdvalavardhanaḥ //  
 Su.1.46.11ab  vipāke madhuro grāhī tulyo
                        lohitaśālibhiḥ /  
 Su.1.46.11cd  śeṣāstvalpāntaraguṇāḥ
                        ṣaṣṭikāḥ kramaśo guṇaiḥ //  
 Su.1.46.12 
                        kṛṣṇavrīhiśālāmukhajatumukhanandīmukhalāvākṣakatvaritakakukkuṭāṇḍakapārāvatakapāṭakaprabhṛtayo
                        vrīhayaḥ //  
 Su.1.46.13ab  kaṣāyamadhurāḥ
                        pāke+amadhurā vīryato+ahimāḥ /  
 Su.1.46.13cd  alpābhiṣyandinastulyāḥ
                        ṣaṣṭikaribaddhavarcasaḥ //  
 Su.1.46.14ab  kṛṣṇavrīhirvarasteṣāṃ
                        kaṣāyānuraso laghuḥ /  
 Su.1.46.14cd  tasmādalpāntaraguṇāḥ
                        kramaśo vrīhayo+apare //  
 Su.1.46.15ab  dagdhāyāmavanau jātāḥ
                        śālayo laghupākinaḥ /  
 Su.1.46.15cd  kaṣāyā baddhaviṇmūtrā
                        rūkṣāḥ śleṣmāpakarṣaṇāḥ //  
 Su.1.46.16ab  sthalajāḥ kaphapittaghnāḥ
                        kaṣāyāḥ kaṭukānvayāḥ /  
 Su.1.46.16cd  kiṃcitsatiktamadhurāḥ
                        pavanānalavardhanāḥ //  
 Su.1.46.17ab  kaidārā madhurā vṛṣyā
                        balyāḥ pittanibarhaṇāḥ /  
 Su.1.46.17cd  īṣatkaṣāyālpamalā guravaḥ
                        kaphaśukralāḥ //  
 Su.1.46.18ab  ropyātiropyā laghavaḥ
                        śīghrapākā guṇottarāḥ /  
 Su.1.46.18cd  adāhino doṣaharā balyā
                        mūtravivardhanāḥ //  
 Su.1.46.19ab  śālayaśchinnarūḍhā ye
                        rūkṣāste baddhavarcasaḥ /  
 Su.1.46.19cd  tiktāḥ kaṣāyāḥ pittaghnā
                        laghupākāḥ kaphāpahāḥ //  
 Su.1.46.20ab  vistareṇāyamuddiṣṭaḥ
                        śālivargo hitāhitaḥ /  
 Su.1.46.20cd  tadvat
                        kudhānyamudgādimāṣādīnāṃ ca vakṣyate //  
 Su.1.46.21  atha kudhānyavargaḥ /
                        koradūṣakaśyāmākanīvāraśāntanuvarakoddālakapriyaṅgumadhūlikānāndīmukhīkuruvindagavedhukasarabarukatoda(?ya)parṇīmukundakaveṇuyavaprabhṛtayaḥ
                        kudhānyaviśeṣāḥ //  
 Su.1.46.22ab  uṣṇāḥ kaṣāyamadhurā rūkṣāḥ
                        kaṭuvipākinaḥ /  
 Su.1.46.22cd  śleṣamaghnā baddhanisyandā
                        vātapittaprakopaṇāḥ //  
 Su.1.46.23ab  kāṣayamadhurasteṣāṃ śītaḥ
                        pittāpahaḥ smṛtaḥ /  
 Su.1.46.23cd  kodravaśca sanīvāraḥ
                        śyāmākaśca saśāntanuḥ //  
 Su.1.46.24ab  kṛṣṇā raktāśca pītāśca
                        śvetāścaiva priyaṅgavaḥ /  
 Su.1.46.24cd  yathottaram pradhānāḥ syū
                        rūkṣāḥ kaphaharāḥ smṛtāḥ //  
 Su.1.46.25ab  madhūlī madhurā śītā
                        snigdhā nandīmukhī tathā /  
 Su.1.46.25cd  viśoṣī tatra bhūyiṣṭhaṃ
                        varukaḥ samukundakaḥ //  
 Su.1.46.26ab  rūkṣā veṇuyavā jñeyā
                        vīryoṣṇāḥ kaṭupākinaḥ /  
 Su.1.46.26cd  baddhamūtrāḥ kaphaharāḥ
                        kaṣāyā vātakopanāḥ //  
 Su.1.46.27 
                        mudgavanamudgakalāyamakuṣṭhamasūramaṅgalyacaṇakasatīnatripuṭakahareṇvāḍhakīprabhṛtayo
                        vaidalāḥ //  
 Su.1.46.28ab  kaṣāyamadhurāḥ śītāḥ
                        kaṭupākā marutkarāḥ /  
 Su.1.46.28cd  baddhamūtrapurīṣāśca
                        pittaśleṣmaharāstathā //  
 Su.1.46.29ab  nātyarthaṃ vātalāsteṣu
                        mudgā dṛṣṭiprasādanaḥ /  
 Su.1.46.29cd  pradhānā haritāstatra
                        vanyā mudgasamāḥ smṛtāḥ //  
 Su.1.46.30ab  vipāke madhurāḥ proktā
                        masūrā baddhavarcasaḥ /  
 Su.1.46.30cd  makuṣṭhakāḥ kṛmikarāḥ
                        kalāyāḥ pracurānilāḥ //  
 Su.1.46.31ab  āḍhakī kaphapittaghnī
                        nātivātaprakopaṇī /  
 Su.1.46.31cd  vātalāḥ śītamadhurāḥ
                        sakaṣāyā virūkṣaṇāḥ //  
 Su.1.46.32ab 
                        kaphaśoṇitapittaghnāścaṇakāḥ puṃstvanāśanāḥ /  
 Su.1.46.32cd  ta eva
                        ghṛtasaṃyuktāstridoṣaśamanāḥ param //  
 Su.1.46.33ab  hareṇavaḥ satīnāśca
                        vijñeyā baddhavarcasaḥ /  
 Su.1.46.33cd  ṛte mudgamasūrābhyāmanye
                        tvādhmānakārakāḥ //  
 Su.1.46.34ab  māṣo
                        gururbhinnapurīṣamūtraḥ snigdhoṣṇavṛṣyo madhuro+anilaghnaḥ /  
 Su.1.46.34cd  santarpaṇaḥ stnayakaro
                        viśeṣādbalapradaḥ śukrakaphāvahaśca //  
 Su.1.46.35ab  kaṣāyabhāvānna purīṣabhedī
                        na mūtralo naiva kaphasya kartā /  
 Su.1.46.35cd  svādurvipāke
                        madhuro+alasāndraḥ santarpaṇaḥ stanyarucipradaśca //  
 Su.1.46.36ab  māṣaiḥ samānaṃ
                        phalamātmaguptamuktaṃ ca kākāṇḍaphalaṃ tathaiva /  
 Su.1.46.36cd  āraṇyamāṣā guṇataḥ
                        pradiṣṭā rūkṣāḥ kaṣāyā avidāhinaśca //  
 Su.1.46.37ab  uṣṇaḥ kulattho rasataḥ
                        kaṣāyaḥ kaṭurvipāke kaphamārutaghnaḥ /  
 Su.1.46.37cd  śukrāśmarīgulmaniṣūdanaśca
                        sāṃgrāhikaḥ pīnasakāsahārī //  
 Su.1.46.38ab 
                        ānāhamedogudakīlahikkāśvāsāpahaḥ śoṇitapittakṛcca /  
 Su.1.46.38cd  kaphasya hantā
                        nayanāmayaghno viśeṣato vanyakulattha uktaḥ //  
 Su.1.46.39ab  īṣatkaṣāyo madhuraḥ
                        satiktaḥ sāṃgrāhikaḥ pittarakarastathoṣṇaḥ /  
 Su.1.46.39cd  tilo vipāke madhuro
                        baliṣṭhaḥ snigdho vraṇālepana eva pathyaḥ //  
 Su.1.46.40ab 
                        dantyo+agnimedhājanano+alpamūtrastvacyo+atha keśyo+anilahā guruśca /  
 Su.1.46.40cd  tileṣu sarveṣvasitaḥ
                        pradhāno madhyaḥ sito hīnatarāstathā+anye //  
 Su.1.46.41ab  yavaḥ kaṣāyo madhuro
                        himaśca kaṭurvipāke kaphapittahārī /  
 Su.1.46.41cd  vraṇeṣu pathyastilavacca
                        nityaṃ prabaddhamūtro bahuvātavarcāḥ //  
 Su.1.46.42ab 
                        sthairyāgnimedhāsvaravarṇakṛcca sapicchilaḥ sthūlavilekhanaśca /  
 Su.1.46.42cd 
                        medomaruttṛḍ{ṃ.-}haraṇo+atirūkṣaḥ prasādanaḥ śoṇitapittayośca //  
 Su.1.46.43ab  ebhirguṇairhīnataraistu
                        kiṃcidvidyādyavebhyo+atiyavānaśeṣaiḥ /  
 Su.1.46.43cd  godhūma ukto madhuro
                        guruśca balyaḥ sthiraḥ śukrarucipradaśca //  
 Su.1.46.44ab 
                        snigdho+atiśīto+anilapittahantā sandhānakṛt śleṣmakaraḥ saraśca /  
 Su.1.46.44cd  rūkṣaḥ kaṣāyo
                        viṣaśoṣaśukrabalāsadṛṣṭikṣayakṛdvidāhī //  
 Su.1.46.45ab  kaṭurvipāke madhurastu
                        śimbaḥ prabandhaviṇmārutapittalaśca /  
 Su.1.46.45cd  sitāsitāḥ pītakaraktavarṇā
                        bhavanti ye+anekavidhāstu śimbāḥ //  
 Su.1.46.46ab  yathoditāste guṇataḥ
                        pradhānā jñeyāḥ kaṭūṣṇā rasapākayośca /  
 Su.1.46.46cd  sahādvayaṃ mūlakajāśca
                        śimbāḥ kuśimbivallīprabhavāstu śimbāḥ //  
 Su.1.46.47ab  jñeyā vipāke madhurā rase
                        ca balapradāḥ pittanibarhaṇāśca /  
 Su.1.46.47cd  vidāhavantaśca bhṛśaṃ
                        virūkṣā viṣṭabhya jīryantyanilapradāśca //  
 Su.1.46.48ab  rucipradāścaiva
                        sudurjarāśca sarve smṛtā vaidalikāstu śimbāḥ /  
 Su.1.46.48cd  kaṭurvipāke kaṭukaḥ
                        kaphaghno vidāhibhāvādahitaḥ kusumbaḥ //  
 Su.1.46.49ab  uṣṇā+atasī
                        svādurasā+anilaghnī pittolbaṇā syāt kaṭukā vipāke /  
 Su.1.46.49cd  pāke rase cāpi kaṭuḥ
                        pradiṣṭaḥ siddhārthakaḥ śoṇitapittakopī /  
 Su.1.46.49ef  tīkṣṇoṣṇarūkṣaḥ
                        kaphamārutaghnastathāguṇaścāsitasarṣapo+api //  
 Su.1.46.50ab  anārtavaṃ
                        vyādhihatamaparyāgatameva ca /  
 Su.1.46.50cd  abhūmijaṃ navaṃ cāpi na
                        dhānyaṃ guṇavat smṛtam //  
 Su.1.46.51ab  navaṃ dhānyamabhiṣyandi
                        laghu saṃvatsaroṣitam /  
 Su.1.46.51cd  vidāhi guru viṣṭambhi
                        virūḍhaṃ dṛṣṭidūṣaṇam //  
 Su.1.46.52ab  śālyādeḥ sarṣapāntasya
                        vividhasyāsya bhāgaśaḥ /  
 Su.1.46.52cd  kālapramāṇasaṃskāramātrāḥ
                        saṃparikīrtitāḥ //  
 Su.1.46.53  athordhvaṃ
                        māṃsavargānupadekṣyāmaḥ //  
 Su.1.46.53cd  tadyathā jaleśayā ānūpā
                        grāmyāḥ kravyabhuja ekaśaphā jāṅgalāśceti ṣaṇmāṃsavargāḥ / eteṣāṃ
                        vargāṇāmuttarottaraṃ pradhānatamāḥ / te punardvividhājāṅgalā ānūpāśceti /
                        tatra jāṅgalavargo+aṣṭavidhaḥ / tadyathā jaṅghālā viṣkirāḥ pratudā guhāśayāḥ
                        prasahāḥ parṇamṛgā bileśayā grāmyāśceti / teṣaṃ jaṅghālaviṣkirau
                        pradhānatamau //  
 Su.1.46.54 
                        tāveṇahariṇarkṣakuraṅgakarālakṛtamālaśarabhaśvadaṃṣṭrāpṛṣatacāruṣkaramṛgamātṛkāprabhṛtayo
                        jaṅghālā mṛgāḥ kaṣāyā madhurā laghavo vātapittaharāstīkṣṇā hṛdyā
                        bastiśodhanāśca //  
 Su.1.46.55ab  kaṣāyo madhuro hṛdyaḥ
                        pittāsṛkkapharogahā /  
 Su.1.46.55cd  saṃgrāhī rocano
                        balyasteṣāmeṇo jvarāpahaḥ //  
 Su.1.46.56ab  madhuro madhuraḥ pāke
                        doṣaghno+analadīpanaḥ /  
 Su.1.46.56cd  śītalo baddhaviṇmūtraḥ
                        sugandhirhariṇo laghuḥ //  
 Su.1.46.57ab  eṇaḥ kṛṣṇastayorjñeyo
                        hariṇastāmra ucyate /  
 Su.1.46.57cd  yo na kṛṣṇo na tāmraśca
                        kuraṅgaḥ so+abhidhīyate //  
 Su.1.46.58ab  śītā+asṛkpittaśamanī
                        vijñeyā mṛgamātṛkā /  
 Su.1.46.58cd 
                        sannipātakṣayaśvāsakāsahikkārucipraṇut //  
 Su.1.46.59 
                        lāvatittirikapiñjalavartīravartikāvartakanaptṛkāvārtīkacakorakalaviṅkamayūrakrakaropacakrakukkuṭasāraṅgaśatapatrakutittirikuruvāhakayavālakaprabhṛtayastryāhalā
                        viṣkirāḥ //  
 Su.1.46.60ab  laghavaḥ śītamadhurāḥ
                        kaṣāyā doṣanāśanāḥ /  
 Su.1.46.60cd  saṃgrāhī dīpanaścaiva
                        kaṣāyamadhuro laghuḥ /  
 Su.1.46.60ef  lāvaḥ kaṭuvipākaśca
                        sannipāte ca pūjitaḥ //  
 Su.1.46.61ab  īṣadgurūṣṇamadhuro vṛṣyo
                        medhāgnivardhanaḥ /  
 Su.1.46.61cd  tittiriḥ sarvadoṣaghno
                        grāhī varṇaprasādanaḥ //  
 Su.1.46.62ab  raktapittaharaḥ śīto
                        laghuścāpi kapiñjalaḥ /  
 Su.1.46.62cd  kaphottheṣu ca rogeṣu
                        mandavāte ca śasyate //  
 Su.1.46.63ab  hikkāśvāsānilaharo
                        viśeṣādgauratittiriḥ /  
 Su.1.46.63cd  vātapittaharā vṛṣyā
                        medhāgnibalavardhanāḥ //  
 Su.1.46.64ab  laghavaḥ krakarā
                        hṛdyāstathā caivopacakrakāḥ /  
 Su.1.46.64cd  kaṣāyaḥ
                        svādulavaṇastvacyaḥ keśyo+arucau hitaḥ //  
 Su.1.46.65ab  mayūraḥ
                        svaramedhāgnidṛkśrotrendiryadārḍhyakṛt /  
 Su.1.46.65cd  snigdhoṣṇo+anilahā vṛṣyaḥ
                        svedasvarabalāvahaḥ //  
 Su.1.46.66ab  bṛṃhaṇaḥ kukkuṭo
                        vanyastadvadgrāmyo gurustu saḥ /  
 Su.1.46.66cd 
                        vātarogakṣayavamīviṣamajvaranāśanaḥ //  
 Su.1.46.67 
                        kapotapārāvatabhṛṅgarājaparabhṛtakoyaṣṭikakuliṅgagṛhakuliṅgagokṣveḍakaḍiṇḍimāṇavakaśatapatrakamātṛnindakabhedāśiśukasārikāvalgulīgiriśālaṭvālaṭṭūṣakasugṛhākhañjarīṭahārītadātyūhaprabhṛtayaḥ
                        pratudāḥ //  
 Su.1.46.68ab  kaṣāyamadhurā rūkṣāḥ
                        phalāhārā marutkarāḥ /  
 Su.1.46.68cd  pittaśleṣmaharāḥ śītā
                        baddhamūtrālpavarcasaḥ //  
 Su.1.46.69ab  sarvadoṣakarasteṣāṃ
                        bhedāśī maladūṣakaḥ /  
 Su.1.46.69cd  kaṣāyasvādulavaṇo guruḥ
                        kāṇakapotakaḥ //  
 Su.1.46.70ab  raktapittapraśamanaḥ
                        kaṣāyaviśado+api ca /  
 Su.1.46.70cd  vipāke madhuraścāpi guruḥ
                        pārāvataḥ smṛtaḥ //  
 Su.1.46.71ab  kuliṅgo madhuraḥ snigdhaḥ
                        kaphaśukravivardhanaḥ /  
 Su.1.46.71cd  raktapittaharo
                        veśmakuliṅgastvatiśukralaḥ //  
 Su.1.46.72 
                        siṃhavyāghravṛkatarakṣvṛkṣadvīpimārjāraśṛgālamṛgervārukaprabhṛtayo guhāśayāḥ
                        //  
 Su.1.46.73ab  madhurā guravaḥ snigdhā
                        balyā mārutanāśanāḥ /  
 Su.1.46.73cd  uṣṇavīryā hitā nityaṃ
                        netraguhyavikāriṇām //  
 Su.1.46.74 
                        kākakaṅkakuraracāṣabhāsaśaśaghātyulūkacilliśyenagṛdhraprabhṛtayaḥ prasahāḥ
                        //  
 Su.1.46.75ab  ete siṃhādibhiḥ sarve
                        samānā vāyasādayaḥ /  
 Su.1.46.75cd  rasavīryavipākeṣu
                        viśeṣācchoṣiṇe hitāḥ //  
 Su.1.46.76 
                        madgumūṣikavṛkṣaśāyikāvakuśapūtighāsavānaraprabhṛtayaḥ parṇamṛgāḥ //  
 Su.1.46.77ab  madhurā guravo
                        vṛṣyāścakṣuṣyāḥ śoṣiṇe hitāḥ /  
 Su.1.46.77cd  sṛṣṭamūtrapurīṣāśca
                        kāsārśaḥśvāsanāśanāḥ //  
 Su.1.46.78 
                        śvāvicchalyakagodhāśaśavṛṣadaṃśalopākalomaśakarṇakadalīmṛgapriyakājagarasarpamūṣikanakulamahābabhruprabhṛtayo
                        vileśayāḥ //  
 Su.1.46.79ab  varcomūtraṃ saṃhataṃ
                        kuryurete vīrye coṣṇāḥ pūrvavat svādupākāḥ /  
 Su.1.46.79cd  vātaṃ hanyuḥ śleṣmapitte
                        ca kuryuḥ sngidhāḥ kāsaśvāsakārśyāpahāśca //  
 Su.1.46.80ab  kaṣāyamadhurasteṣāṃ śaśaḥ
                        pittakaphāpahaḥ /  
 Su.1.46.80cd 
                        nātiśītalavīryatvādvātasādhāraṇo mataḥ //  
 Su.1.46.81ab  godhā vipāke madhurā
                        kaṣāyakaṭukā smṛtā /  
 Su.1.46.81cd  vātapittapraśamanī bṛṃhaṇī
                        balavardhanī //  
 Su.1.46.82ab  śalyakaḥ svādupittaghno
                        laghuḥ śīto viṣāpahaḥ /  
 Su.1.46.82cd  priyako mārute
                        pathyo+ajagarastvarśasāṃ hitaḥ //  
 Su.1.46.83ab  durnāmāniladoṣaghnāḥ
                        kṛmidūṣīviṣāpahāḥ /  
 Su.1.46.83cd  cakṣuṣyā madhurāḥ pāke
                        sarpā medhāgnivardhanāḥ //  
 Su.1.46.84ab  darvīkarā dīpakāśca
                        teṣūktāḥ kaṭupākinaḥ /  
 Su.1.46.84cd  madhurāścāticakṣuṣyāḥ
                        sṛṣṭaviṇmūtramārutāḥ //  
 Su.1.46.85 
                        aśvāśvataragokharoṣṭrabastorabhramedaḥpucchakaprabhṛtayo grāmyāḥ //  
 Su.1.46.86ab  grāmyā vātaharāḥ sarve
                        bṛṃhaṇāḥ kaphapittalāḥ /  
 Su.1.46.86cd  madhurā rasapākābhyāṃ
                        dīpanā balavardhanāḥ //  
 Su.1.46.87ab  nātiśīto guruḥ snigdho
                        mandapittakaphaḥ smṛtaḥ /  
 Su.1.46.87cd  chagalastvanabhiṣyandī
                        teṣāṃ pīnasanāśanaḥ //  
 Su.1.46.88ab  bṛṃhaṇaṃ māṃsamaurabhraṃ
                        pittaśleṣmāvahaṃ guru /  
 Su.1.46.88cd  medaḥpucchodbhavaṃ
                        vṛṣyamaurabhrasadṛśaṃ guṇaiḥ //  
 Su.1.46.89ab 
                        śvāsakāsapratiśyāyaviṣamajvaranāśanam /  
 Su.1.46.89cd  śramātyagnihitaṃ gavyaṃ
                        pavitramanilāpaham //  
 Su.1.46.90ab  aurabhravatsalavaṇaṃ
                        māṃsamekaśaphodbhavam /  
 Su.1.46.90cd  alpābhiṣyandyayaṃ vargo
                        jāṅgalaḥ samudāhṛtaḥ //  
 Su.1.46.91ab  dūre janāntanilayā dūre
                        pānīyagocarāḥ /  
 Su.1.46.91cd  ye mṛgāśca vihaṅgāśca
                        te+alpābhiṣyandino matāḥ //  
 Su.1.46.92ab  atīvāsannanilayāḥ
                        samīpodakagocarāḥ /  
 Su.1.46.92cd  ye mṛgāśca vihaṅgāśca
                        mahābhiṣyandinastu te //  
 Su.1.46.93  ānūpavargastu pañcavidhaḥ /
                        tadyathā kūlacarāḥ plavāḥ koṣasthāḥ pādino matsyāśceti //  
 Su.1.46.94  tatra
                        gajagavayamahiṣarurucamarasṛmararohitavarāhakhaṅgigokarṇakālapucchakodranyaṅkvaraṇyagavayaprabhṛtayaḥ
                        kūlacarāḥ paśavaḥ //  
 Su.1.46.95ab  vātapittaharā vṛṣyā
                        madhurā rasapākayoḥ /  
 Su.1.46.95cd  śītalā balinaḥ snigdhā
                        mūtralāḥ kaphavardhanāḥ //  
 Su.1.46.96ab  virūkṣaṇo lekhanaśca
                        vīryoṣṇaḥ pittadūṣaṇaḥ /  
 Su.1.46.96cd  svādvamlalavaṇasteṣāṃ
                        gajaḥ śleṣmānilāpahaḥ //  
 Su.1.46.97ab  gavayasya tu māṃsaṃ hi
                        snigdhaṃ madhurakāsajit /  
 Su.1.46.97cd  vipāke madhuraṃ cāpi
                        vayavāyasya tu vardhanam //  
 Su.1.46.98ab  snigdhoṣṇamadhuro vṛṣyo
                        mahiṣastarpaṇo guruḥ /  
 Su.1.46.98cd 
                        nidrāpuṃstvabalastanyavardhano māṃsadārḍhyakṛt //  
 Su.1.46.99ab  rurormāṃsaṃ samadhuraṃ
                        kaṣāyānurasaṃ smṛtam /  
 Su.1.46.99cd  vātapittopaśamanaṃ guru
                        śukravivardhanam //  
 Su.1.46.100ab  tathā camaramāṃsaṃ tu
                        snigdhaṃ madhurakāsajit /  
 Su.1.46.100cd  vipāke madhuraṃ cāpi
                        vātapittapraṇāśanam //  
 Su.1.46.101ab  sṛmarasya tu māṃsaṃ ca
                        kaṣāyānurasaṃ smṛtam /  
 Su.1.46.101cd  vātapittopaśamanaṃ guru
                        śukravivardhanam //  
 Su.1.46.102ab  svedanaṃ bṛṃhaṇaṃ vṛṣyaṃ
                        śītalaṃ tarpaṇaṃ guru /  
 Su.1.46.102cd  śramānilaharaṃ snigdhaṃ
                        vārāhaṃ balavardhanam //  
 Su.1.46.103ab  kaphaghnam khaṅgipiśitaṃ
                        kaṣāyamanilāpaham /  
 Su.1.46.103cd  pitryaṃ pavitramāyuṣyaṃ
                        baddhamūtraṃ virūkṣaṇam //  
 Su.1.46.104ab  gokarṇamāṃsaṃ madhuraṃ
                        snigdhaṃ mṛdu kaphāvaham /  
 Su.1.46.104cd  vipāke madhuraṃ cāpi
                        raktapittavināśanam //  
 Su.1.46.105 
                        haṃsasārasakrauñcacakravākakurarakādambakāraṇḍavajīvañjīvakabakabalākāpuṇḍarīkaplavaśarārīmukhanandīmukhamadgūtkrośakācākṣamallikākṣaśuklākṣapuṣkaraśāyikākonālakāmbukukkuṭikāmegharāvaśvetavāralaprabhṛtayaḥ
                        plavāḥ saṃghātacāriṇaḥ //  
 Su.1.46.106ab  raktapittaharāḥ śītāḥ
                        snigdhā vṛṣyā marujjitaḥ /  
 Su.1.46.106cd  sṛṣṭamūtrapurīṣāśca
                        madhurā rasapākayoḥ //  
 Su.1.46.107ab  gurūṣṇamadhuraḥ snigdhaḥ
                        svaravarṇabalapradaḥ /  
 Su.1.46.107cd  bṛṃhaṇaḥ śukralasteṣāṃ
                        haṃso vātavikāranut //  
 Su.1.46.108 
                        śaṅkhaśaṅkhanakhaśuktiśambūkabhallūkaprabhṛtayaḥ kośasthāḥ //  
 Su.1.46.109 
                        kūrmakumbhīrakarkaṭakakṛṣṇakarkaṭakaśiśumāraprabhṛtayaḥ pādinaḥ //  
 Su.1.46.110ab  śaṅkakūrmādayaḥ
                        svādurasapākā marunnudaḥ /  
 Su.1.46.110cd  śītāḥ snigdhā hitāḥ
                        pitte varcasyāḥ śleṣmavardhanāḥ //  
 Su.1.46.111ab  kṛṣṇakarkaṭakasteṣāṃ
                        balyaḥ koṣṇo+anilāpahaḥ /  
 Su.1.46.111cd  śuklaḥ sandhānakṛt
                        sṛṣṭaviṇmūtro+anilapittahā //  
 Su.1.46.112  matsyāstu dvividhā nādeyāḥ
                        sāmudrāśca //  
 Su.1.46.113  tatra nādeyāḥ
                        rohitapāṭhīnapāṭalārājīvavarmigomatsyakṛṣṇamatsyavāguñjāramuralasahasradaṃṣṭraprabhṛtayo
                        nādeyāḥ //  
 Su.1.46.114ab  nādeyā madhurā matsyā
                        guravo mārutāpahāḥ /  
 Su.1.46.114cd  raktrapittakarāścoṣṇā
                        vṛṣyāḥ snigdhālpavarcasaḥ //  
 Su.1.46.115ab  kaṣāyānurasasteṣāṃ
                        śaṣpaśaivālabhojanaḥ /  
 Su.1.46.115cd  rohito mārutaharo
                        nātyarthaṃ pittakopanaḥ //  
 Su.1.46.116ab  pāṭhīnaḥ śleṣmalo vṛṣyo
                        nidrāluḥ piśitāśanaḥ /  
 Su.1.46.116cd  dūṣayedraktapittaṃ tu
                        kuṣṭharogaṃ karotyasau /  
 Su.1.46.116ef  muralo bṛṃhaṇo vṛṣyaḥ
                        stanyaśleṣmakarastathā //  
 Su.1.46.117ab  sarastaḍāgasaṃbhūtāḥ
                        snigdhāḥ svādurasāḥ smṛtāḥ /  
 Su.1.46.117cd  mahāhradeṣu balinaḥ
                        svalpe+ambhasyabalāḥ smṛtāḥ //  
 Su.1.46.118ab 
                        timitimiṅgilakuliśapākamatsyanirularunandivāralakamakaragargarakacandrakamahāmīnarājīvaprabhṛtayaḥ
                        sāmudrāḥ //  
 Su.1.46.119ab  sāmudrā guravaḥ snigdhā
                        madhurā nātipittalāḥ /  
 Su.1.46.119cd  uṣṇā vātaharā vṛṣyā
                        varcasyāḥ śleṣmavardhanāḥ //  
 Su.1.46.120ab  balāvahā viśeṣeṇa
                        māṃsāśitvāt samudrajāḥ /  
 Su.1.46.120cd  samudrajebhyo nādeyā
                        bṛṃhaṇatvādguṇottarāḥ //  
 Su.1.46.121ab 
                        teṣāmapyanilaghnatvāccauṇṭyakaupyau guṇottarāḥ /  
 Su.1.46.121cd  snigdhatvāt
                        svādupākatvāttayorvāpyā guṇādhikāḥ //  
 Su.1.46.122ab  nādeyā guravo madhye
                        yasmāt pucchāsyacāriṇaḥ /  
 Su.1.46.122cd  sarastaḍāgajānāṃ tu
                        viśeṣeṇa śiro laghu //  
 Su.1.46.123ab  adūragocarā
                        yasmāttasmādutsodapānajāḥ /  
 Su.1.46.123cd  kiṃcinmuktvā
                        śirodeśamatyarthaṃ guruvastu te //  
 Su.1.46.124ab  adhastādguravo jñeyā
                        matsyāḥ sarasijāḥ smṛtāḥ /  
 Su.1.46.124cd  urovicaraṇātteṣāṃ
                        pūrvamaṅgaṃ laghu smṛtam //  
 Su.1.46.125ab  ityānūpo
                        mahābhiṣyandimāṃsavargo vyākhyātaḥ //  
 Su.1.46.126  tatra
                        śuṣkapūtivyādhitaviṣasarpahatadigdhaviddhajīrṇakṛśabālānāmasātmyacāriṇāṃ ca
                        māṃsānyabhakṣyāṇi
                        yasmādvigatavyāpannāpahatapariṇatālpāsaṃpūrṇavīryatvāddoṣakarāṇi bhavanti
                        ebhyo+anyeṣāmupādeyaṃ māṃsamiti //  
 Su.1.46.127ab  arocakaṃ pratiśyāyaṃ
                        guru śuṣkaṃ prakīrtitam /  
 Su.1.46.127cd  viṣavyādhihataṃ mṛtyuṃ
                        bālaṃ chardiṃ ca kopayet //  
 Su.1.46.128ab  kāsaśvāsakaraṃ vṛddhaṃ
                        tridoṣaṃ vyādhidūṣitam /  
 Su.1.46.128cd  klinnamutkleśajananaṃ
                        kṛśaṃ vātaprakopaṇam //  
 Su.1.46.129  striyaścatuṣpātsu pumāṃso
                        vihaṅgeṣu mahāśarīreṣvalpaśarīrā alpaśarīreṣu mahāśarīrāḥ pradhānatamāḥ
                        evamekajātīyānāṃ mahāśarīrebhyaḥ kṛśaśarīrāḥ pradhānatamāḥ //  
 Su.1.46.130  sthānādikṛtaṃ māṃsasya
                        gurulāghavamupadekṣyāmaḥ / tadyathā raktādiṣu śukrānteṣu dhatuṣūttarottarā
                        gurutarāstathā
                        sakthiskandhakroḍaśiraḥpādakarakaṭīpṛṣṭhacarmakāleyakayakṛdantrāṇi //  
 Su.1.46.131ab  śiraḥ skandhaṃ kaṭī
                        pṛṣṭhaṃ sakthinī cātmapakṣayoḥ /  
 Su.1.46.131cd  gurupūrvaṃ
                        vijānīyāddhātavastu yathottaram //  
 Su.1.46.132ab  sarvasya prāṇino dehe
                        madhyo gururudāhṛtaḥ /  
 Su.1.46.132cd  pūrvabhāgo guruḥ
                        puṃsāmadhobhāgastu yoṣitām //  
 Su.1.46.133ab  urogrīvaṃ vihaṅgānāṃ
                        viśeṣeṇa guru smṛtam /  
 Su.1.46.133cd  pakṣotkṣepātsamo dṛṣṭo
                        madhyabhāgastu pakṣiṇām //  
 Su.1.46.134ab  atīva rūkṣaṃ ṃāṃsaṃ tu
                        vihaṅgānāṃ phalāśinām /  
 Su.1.46.134cd  bṛṃhaṇaṃ māṃsamatyarthaṃ
                        khagānāṃ piśitāśinām //  
 Su.1.46.135ab  matsyāśināṃ pittakaraṃ
                        vātaghnaṃ dhānyacāriṇām /  
 Su.1.46.135cd  jalajānūpajā grāmyā
                        kravyādaikaśaphāstathā //  
 Su.1.46.136ab  prasahā bilavāsāśca ye
                        ca jaṅghālasaṃjñitāḥ /  
 Su.1.46.136cd  pratudā viṣkirāścaiva
                        laghavaḥ syuryathottaram /  
 Su.1.46.136ef  alpābhiṣyandinaścaiva
                        yathāpūrvamato+anyathā //  
 Su.1.46.137  pramāṇādhikāstu svajātau
                        cālpasārā guravaśca / sarvaprāṇināṃ sarvaśarīreṣu ye pradhānatamā bhavanti
                        yakṛtpradeśavartinastānādadīta pradhānālābhe madhyamavayaskaṃ
                        sadyaskamakliṣṭamupādeyaṃ māṃsamiti //  
 Su.1.46.138  bhavati cātra /  
 Su.1.46.138ab  caraḥ śarīrāvayavāḥ
                        svabhāvo dhātavaḥ kriyāḥ /  
 Su.1.46.138cd  liṅgaṃ pramāṇaṃ saṃskāro
                        mātrā cāsmin parīkṣyate //  
 iti māṃsavargaḥ /  
 ata ūrdhvaṃ phalānyupadekṣyāmaḥ
                        / 
 Su.1.46.139  tadyathā
                        dāḍimāmalakabadarakolakarkandhusauvīrasiñcitikāphalakapitthamātuluṅgāmrāmrātakakaramardapriyālanāraṅgajambīralakucabhavyapārāvatavetraphalaprācīnāmalakatīntiḍīkanīpakośāmrāmlīkāprabhṛtīni
                        //  
 Su.1.46.140ab  amlāni rasataḥ pāke
                        gurūṇyuṣṇāni vīryataḥ /  
 Su.1.46.140cd  pittalānyanilaghnāni
                        kaphotkleśakarāṇi ca //  
 Su.1.46.141ab  kaṣāyānurasaṃ teṣāṃ
                        dāḍimaṃ nātipittalam /  
 Su.1.46.141cd  dīpanīyaṃ rucikaraṃ
                        hṛdyaṃ varcovibandhanam //  
 Su.1.46.142ab  dvividhaṃ tattu vijñeyaṃ
                        madhuraṃ cāmlameva ca /  
 Su.1.46.142cd  tridoṣaghnaṃ tu
                        madhuramamlaṃ vātakaphāpaham //  
 Su.1.46.143ab  amlaṃ samadhuraṃ tiktaṃ
                        kaṣāyaṃ kaṭukaṃ saram /  
 Su.1.46.143cd  cakṣuṣyaṃ sarvadoṣaghnaṃ
                        vṛṣyamāmalakīphalam //  
 Su.1.46.144ab  hanti vātaṃ
                        tadamlatvādpittaṃ mādhuryaśaityataḥ /  
 Su.1.46.144cd  kaphaṃ rūkṣakaṣāyatvāt
                        phalebhyo+abhyadhikaṃ ca tat //  
 Su.1.46.145ab  karkandhukolabadaramāmaṃ
                        pittakaphāvaham /  
 Su.1.46.145cd  pakvaṃ pittānilaharaṃ
                        snigdhaṃ samadhuraṃ saram //  
 Su.1.46.146ab  purātanaṃ tṛṭśamanaṃ
                        śramaghnaṃ dīpanaṃ laghu /  
 Su.1.46.146cd  sauvīraṃ badaraṃ
                        snigdhaṃ madhuraṃ vātapittajit //  
 Su.1.46.147ab  kaṣāyaṃ svādu saṃgrāhi
                        śītaṃ śiñcitikāphalam /  
 Su.1.46.147cd  āmaṃ kapitthamasvaryaṃ
                        kaphaghnaṃ grāhi vātalam //  
 Su.1.46.148ab  kaphānilaharaṃ pakvaṃ
                        madhurāmlarasaṃ guru /  
 Su.1.46.148cd  śvāsakāsāruciharaṃ
                        tṛṣṇāghnaṃ kaṇṭhaśodhanam //  
 Su.1.46.149ab  laghvamlaṃ dīpanaṃ
                        hṛdyaṃ mātuluṅgamudāhṛtam /  
 Su.1.46.149cd  tvak tiktā durjarā tasya
                        vātakrimikaphāpahā //  
 Su.1.46.150ab  svādu śītaṃ guru
                        snigdhaṃ māṃsaṃ mārutapittajit /  
 Su.1.46.150cd  medhyaṃ
                        śūlānilacchardikaphārocakanāśanam //  
 Su.1.46.151ab  dīpanaṃ laghu saṃgrāhi
                        gulmārśoghnaṃ tu kesaram /  
 Su.1.46.151cd  śūlājīrṇavibandheṣu
                        mande+agnau kaphamārute //  
 Su.1.46.152ab  arucau ca viśeṣeṇa
                        rasastasyopadiśyate /  
 Su.1.46.152cd  pittānilakaraṃ bālaṃ
                        pittalaṃ baddhakesaram //  
 Su.1.46.153ab  hṛdyaṃ varṇakaraṃ rucyaṃ
                        raktamāṃsabalapradam /  
 Su.1.46.153cd  kaṣāyānurasaṃ svādu
                        vātaghnaṃ bṛṃhaṇaṃ guru //  
 Su.1.46.154ab  pittāvirodhi
                        saṃpakvamāmraṃ śukravivardhanam /  
 Su.1.46.154cd  bṛṃhaṇaṃ madhuraṃ balyaṃ
                        guru viṣṭabhya jīryati //  
 Su.1.46.155ab  āmrātakaphalaṃ vṛṣyaṃ
                        sasnehaṃ śleṣmavardhanam /  
 Su.1.46.155cd  tridoṣaviṣṭambhakaraṃ
                        lakucaṃ śukranāśanam //  
 Su.1.46.156ab  amlaṃ tṛṣāpahaṃ rucyaṃ
                        pittakṛt karamardakam /  
 Su.1.46.156cd  vātapittaharaṃ vṛṣyaṃ
                        priyālaṃ guru śītalam //  
 Su.1.46.157ab  hṛdyaṃ svādu kaṣāyāmlaṃ
                        bhavyamāsyaviśodhanam /  
 Su.1.46.157cd  pittaśleṣmaharaṃ grāhi
                        guru viṣṭambhi śītalam //  
 Su.1.46.158ab  pārāvataṃ samadhuraṃ
                        rucyamatyagnivātanut /  
 Su.1.46.158cd  garadoṣaharaṃ nīpaṃ
                        prācīnāmalakaṃ tathā //  
 Su.1.46.159ab  vātāpahaṃ tintiḍīkamāmaṃ
                        pittabalāsakṛt /  
 Su.1.46.159cd  grāhyuṣṇaṃ dīpanaṃ
                        rucyaṃ saṃpakvaṃ kaphavātanut //  
 Su.1.46.160ab  tasmādalpāntaraguṇaṃ
                        kośāmraphalamucyate /  
 Su.1.46.160cd  amlīkāyāḥ phalaṃ pakvaṃ
                        tadvadbhedi tu kevalam //  
 Su.1.46.161ab  amlaṃ samadhuraṃ hṛdyaṃ
                        viśadaṃ bhaktarocanam /  
 Su.1.46.161cd  vātaghnaṃ durjaraṃ
                        proktaṃ nāraṅgasya phalaṃ guru //  
 Su.1.46.162ab 
                        tṛṣṇāśūlakaphotkleśacchardiśvāsanivāraṇam /  
 Su.1.46.162cd  vātaśleṣmavibandhaghnaṃ
                        jambīraṃ guru pittakṛt /  
 Su.1.46.162ef  airāvataṃ
                        dantaśaṭhamamlaṃ śoṇitapittakṛt //  
 Su.1.46.163 
                        kṣīravṛkṣāphalajāmbavarājādanatodanaśītaphalatindukabakuladhanvanāśmantakāśvakarṇaphalguparūṣakagāṅgerukīpuṣkaravartibilvabimbīprabhṛtīni
                        //  
 Su.1.46.164ab  phalānyetāni śītāni
                        kaphapittaharāṇi ca /  
 Su.1.46.164cd  saṃgrāhakāṇi rūkṣāṇi
                        kaṣāyamadhurāni ca //  
 Su.1.46.165ab  kṣīravṛkṣaphalaṃ teṣāṃ
                        guru viṣṭambhi śītalam /  
 Su.1.46.165cd  kaṣāyaṃ madhuraṃ sāmlaṃ
                        nātimārutakopanam //  
 Su.1.46.166ab  atyarthaṃ vātalaṃ grāhi
                        jāmbavaṃ kaphapittajit /  
 Su.1.46.166cd  snigdhaṃ svādu kaṣāyaṃ
                        ca rājādanaphalaṃ guru //  
 Su.1.46.167ab  kaṣāyaṃ madhuraṃ rūkṣaṃ
                        todanaṃ kaphavātajit /  
 Su.1.46.167cd  amloṣṇaṃ laghu saṃgrāhi
                        snigdhaṃ pittāgnivardhanam //  
 Su.1.46.168ab  āmaṃ kaṣāyaṃ saṃgrāhi
                        tindukaṃ vātakopanam /  
 Su.1.46.168cd  vipāke guru saṃpakvaṃ
                        madhuraṃ kaphapittajit //  
 Su.1.46.169ab  madhuraṃ ca kaṣāyaṃ ca
                        snigdhaṃ saṃgrāhi bākulam /  
 Su.1.46.169cd  sthirīkaraṃ ca dantānāṃ
                        viśadaṃ phalamucyate //  
 Su.1.46.170ab  sakaṣāyaṃ himaṃ svādu
                        dhānvanaṃ kaphavātajit /  
 Su.1.46.170cd  tadvadgāṅgerukaṃ
                        vidyādaśmantakaphalāni ca //  
 Su.1.46.171ab  viṣṭambhi madhuraṃ
                        snigdhaṃ phalgujaṃ tarpaṇaṃ guru /  
 Su.1.46.171cd  atyamlamīṣanmadhuraṃ
                        kaṣāyānurasaṃ laghu //  
 Su.1.46.172ab  vātaghnaṃ
                        pittajananamāmaṃ vidyāt parūṣakam /  
 Su.1.46.172cd  tadeva pakvaṃ madhuraṃ
                        vātapittanibarhaṇam //  
 Su.1.46.173ab  vipāke madhuraṃ śītaṃ
                        raktapittaprasādanam /  
 Su.1.46.173cd  pauṣkaraṃ svādu
                        viṣṭambhi balyaṃ kaphakaraṃ guru //  
 Su.1.46.174ab  kaphānilaharaṃ tīkṣṇaṃ
                        snigdhaṃ saṃgrāhi dīpanam /  
 Su.1.46.174cd  kaṭutiktakaṣāyoṣṇaṃ
                        bālaṃ bilvamudāhṛtam //  
 Su.1.46.175ab  vidyāttadeva saṃpakvaṃ
                        madhurānurasaṃ guru /  
 Su.1.46.175cd  vidāhi viṣṭambhakaraṃ
                        doṣakṛt pūtimārutam //  
 Su.1.46.176ab  bimbīphalaṃ sāśvakarṇaṃ
                        stanyakṛt kaphapittajit /  
 Su.1.46.176cd 
                        tṛḍdāhajvarapittāsṛkkāsaśvāsakṣayāpaham //  
 Su.1.46.177 
                        tālanārikelapanasamaucaprabhṛtīni //  
 Su.1.46.178ab 
                        svādupākarasānyāhurvātapittaharāṇi ca /  
 Su.1.46.178cd  balapradāni snigdhāni
                        bṛṃhaṇāni himāni ca //  
 Su.1.46.179ab  phalaṃ svādurasaṃ teṣāṃ
                        tālajaṃ guru pittajit /  
 Su.1.46.179cd  tadbījaṃ svādupākaṃ ca
                        mūtralaṃ vātapittajit //  
 Su.1.46.180ab  nālikeraṃ guru snigdhaṃ
                        pittaghnaṃ svādu śītalam /  
 Su.1.46.180cd  balamāṃsapradaṃ hṛdyaṃ
                        bṛṃhaṇaṃ bastiśodhanam //  
 Su.1.46.181ab  panasaṃ sakaṣāyaṃ tu
                        snigdhaṃ svādurasaṃ guru /  
 Su.1.46.181cd  maucaṃ svādurasaṃ
                        proktaṃ kaṣāyaṃ nātiśītalam /  
 Su.1.46.181ef  raktapittaharaṃ vṛṣyaṃ
                        rucyaṃ śleṣmakaraṃ guru //  
 Su.1.46.182 
                        drākṣākāśmaryakharjūramadhūkapuṣpaprabhṛtīni //  
 Su.1.46.183ab 
                        raktapittaharāṇyāhurgurūṇi madhurāṇi ca /  
 Su.1.46.183cd  teṣāṃ drākṣā sarā svaryā
                        madhurā snigdhaśītalā //  
 Su.1.46.184ab 
                        raktapittajvaraśvāsatṛṣṇādāhakṣayāpahā /  
 Su.1.46.184cd  hṛdyaṃ
                        mūtravibandhaghnaṃ pittāsṛgvātanāśanam //  
 Su.1.46.185ab  keśyaṃ rasāyanaṃ medhyaṃ
                        kāśmaryaṃ phalamucyate /  
 Su.1.46.185cd  kṣatakṣayāpahaṃ hṛdyaṃ
                        śītalaṃ tarpaṇaṃ guru //  
 Su.1.46.186ab  rase pāke ca mudhuraṃ
                        svārjūraṃ raktapittajit /  
 Su.1.46.186cd  bṛṃhaṇīyamahṛdyaṃ ca
                        madhūkakusumaṃ guru /  
 Su.1.46.186ef  vātapittopaśamanaṃ
                        phalaṃ tasyopadiśyate //  
 Su.1.46.187 
                        vātāmākṣoḍābhiṣukaniculapicunikocakorumāṇaprabhṛtīni //  
 Su.1.46.188ab  pittaśleṣmaharāṇyāhuḥ
                        snigdhoṣṇāni gurūṇi ca /  
 Su.1.46.188cd  bṛṃhaṇānyanilaghnāni
                        balyāni madhurāṇi ca //  
 Su.1.46.189ab  kaṣāyaṃ kaphapittaghnaṃ
                        kiṃcittiktaṃ rucipradam /  
 Su.1.46.189cd  hṛdyaṃ sugandhi viśadaṃ
                        lavalīphalamucyate //  
 Su.1.46.190ab  vasiraṃ śītapākyaṃ ca
                        sāruṣkaranibandhanam /  
 Su.1.46.190cd  viṣṭambhi durjaraṃ
                        rūkṣaṃ śītalaṃ vātakopanam //  
 Su.1.46.191ab  vipāke madhuraṃ cāpi
                        raktapittaprasādanam / (? 
 Su.1.46.191cd  airāvataṃ
                        dantaśaṭhamamlaṃ śoṇitapittakṛt //)  
 Su.1.46.192ab  śītaṃ kaṣāyaṃ madhuraṃ
                        ṭaṅkaṃ mārutakṛdguru /  
 Su.1.46.192cd  snigdhoṣṇaṃ
                        tiktamadhuraṃ vātaśleṣmaghnamaiṅgudam //  
 Su.1.46.193ab  śamīphalaṃ guru svādu
                        rūkṣoṣṇaṃ keśanāśanam /  
 Su.1.46.193cd  guru śleṣmātakaphalaṃ
                        kaphakṛnmadhuraṃ himam //  
 Su.1.46.194ab  karīrākṣikapīlūni
                        tṛṇaśūnyaphalāni ca /  
 Su.1.46.194cd  svādutiktakaṭūṣṇāni
                        kaphavātaharāṇi ca //  
 Su.1.46.195ab  tiktaṃ pittakaraṃ teṣāṃ
                        saraṃ kaṭuvipāki ca /  
 Su.1.46.195cd  tīkṣṇoṣṇaṃ kaṭukaṃ pīlu
                        sasnehaṃ kaphavātajit //  
 Su.1.46.196ab  āruṣkaraṃ tauvarakaṃ
                        kaṣāyaṃ kaṭupāki tathaiva ca /  
 Su.1.46.196cd  uṣṇaṃ
                        kṛmijvarānāhamehodāvartanāśanam /  
 Su.1.46.196ef  kuṣṭhagulmodarārśoghnaṃ
                        kaṭupāki tathaiva ca // (? 
 Su.1.46.197ab  aṅkolasya phalaṃ visraṃ
                        guru śleṣmaharaṃ himam /)  
 Su.1.46.197cd 
                        karañjakiṃśukāriṣṭaphalaṃ jantupramehanut //  
 Su.1.46.198ab  rūkṣoṣṇaṃ kaṭukaṃ pāke
                        laghu vātakaphāpaham /  
 Su.1.46.198cd  tiktamīṣadviṣahitaṃ
                        viḍaṅgaṃ kṛmināśanam //  
 Su.1.46.199ab  vraṇyamuṣṇaṃ saraṃ
                        medhyaṃ doṣaghnaṃ śophakuṣṭhanut /  
 Su.1.46.199cd  kaṣāyaṃ dīpanaṃ cāmlaṃ
                        cakṣuṣyaṃ cābhayāphalam //  
 Su.1.46.200ab  bhedanaṃ laghu rūkṣoṣṇaṃ
                        vaisvaryaṃ krimināśanam /  
 Su.1.46.200cd  cakṣuṣyaṃ svādupākyākṣaṃ
                        kaṣāyaṃ kaphapittajit //  
 Su.1.46.201ab  kaphapittaharaṃ rūkṣaṃ
                        vaktrakledamalāpaham /  
 Su.1.46.201cd  kaṣāyamīṣanmadhuraṃ
                        kiṃcit pūgaphalaṃ saram //  
 Su.1.46.202ab  jātīkośo+atha karpūraṃ
                        jātīkaṭukayoḥ phalam /  
 Su.1.46.202cd  kakkolakaṃ lavaṅgaṃ ca
                        tiktaṃ kaṭu kaphāpaham //  
 Su.1.46.203ab  laghu tṛṣnāpahaṃ
                        vaktrakledadaurgandhyanāśanam /  
 Su.1.46.203cd  satiktaḥ surabhiḥ śītaḥ
                        karpūro laghu lekhanaḥ //  
 Su.1.46.204ab  tṛṣṇāyāṃ mukhaśoṣe ca
                        vairasye cāpi pūjitaḥ /  
 Su.1.46.204cd  latākastūrikā
                        tadvacchītā bastiviśodhanī //  
 Su.1.46.205ab  priyālamajjā madhuro
                        vṛṣyaḥ pittānilāpahaḥ /  
 Su.1.46.205cd  baibhītako madakaraḥ
                        kaphamārutanāśanaḥ //  
 Su.1.46.206ab  kaṣāyamadhuro majjā
                        kolānāṃ pittanāśanaḥ /  
 Su.1.46.206cd  tṛṣṇācchardyanilaghnaśca
                        tadvadāmalakasya ca //  
 Su.1.46.207ab  bījapūrakaśamyākamajjā
                        kośāmrasaṃbhavaḥ /  
 Su.1.46.207cd  svādupāko+agnibalakṛt
                        snigdhaḥ pittānilāpahaḥ //  
 Su.1.46.208ab  yasya yasya phalasyeha
                        vīryaṃ bhavati yādṛśam /  
 Su.1.46.208cd  tasya tasyaiva vīryeṇa
                        majjānamapi nirdiśet //  
 Su.1.46.209ab  phaleṣu paripakvaṃ
                        yadguṇavattadudāhṛtam /  
 Su.1.46.209cd  bilvādanyatra
                        vijñeyamāmaṃ taddhi guṇottaram /  
 Su.1.46.209ef  grāhyuṣṇaṃ dīpanaṃ
                        taddhi kaṣāyaṃ kaṭu tiktakam //  
 Su.1.46.210ab  vyādhitaṃ kṛmijuṣṭaṃ ca
                        pākātītamakālajam /  
 Su.1.46.210cd  varjanīyaṃ phalaṃ
                        sarvamaparyāgatameva ca //  
 iti phalavargaḥ //  
 Su.1.46.211  śākānyata ūrdhvaṃ vakṣyāmaḥ
                        / tatra puṣpaphalālābukālindakaprabhṛtīni //  
 Su.1.46.212ab  pittaghnānyanilaṃ
                        kuryustathā mandakaphāni ca /  
 Su.1.46.212cd  sṛṣṭamūtrapurīṣāṇi
                        svādupākarasāni ca //  
 Su.1.46.213ab  pittaghnaṃ teṣu
                        kūṣmāṇḍaṃ bālaṃ madhyaṃ kaphāvaham /  
 Su.1.46.213cd  śuklaṃ laghūṣṇaṃ
                        sakṣāraṃ dīpanaṃ bastiśodhanam //  
 Su.1.46.214ab  sarvadoṣaharaṃ hṛdyaṃ
                        pathyaṃ cetovikāriṇām /  
 Su.1.46.214cd  dṛṣṭiśukrakṣayakaraṃ
                        kālindaṃ kaphavātakṛt //  
 Su.1.46.215ab  alāburbhinnaviṭkā tu
                        rūkṣā gurvyatiśītalā /  
 Su.1.46.215cd  tiktālāburahṛdyā tu
                        vāminī vātapittajit //  
 Su.1.46.216 
                        trapusairvārukarkārukaśīrṇavṛntaprabhṛtīni //  
 Su.1.46.217ab  svādutitkarasānyāhuḥ
                        kaphavātakarāṇi ca /  
 Su.1.46.217cd  sṛṣṭamūtrapurīṣāṇi
                        raktapittaharāṇi ca //  
 Su.1.46.218ab  bālaṃ sunīlaṃ trapusaṃ
                        teṣāṃ pittaharaṃ smṛtam /  
 Su.1.46.218cd  tatpāṇḍu
                        kaphakṛjjīrṇamamlaṃ vātakaphāpaham //  
 Su.1.46.219ab  ervārukaṃ sakarkāru
                        saṃpakvaṃ kaphavātakṛt /  
 Su.1.46.219cd  sakṣāraṃ madhuraṃ rucyaṃ
                        dīpanaṃ nātipittalam //  
 Su.1.46.220ab  sakṣāraṃ madhuraṃ caiva
                        śīrṇavṛntaṃ kaphāpaham /  
 Su.1.46.220cd  bhedanaṃ dīpanaṃ
                        hṛdyamānāhāṣṭhīlanullaghu //  
 Su.1.46.221 
                        pippalīmaricaśṛṅgaverārdrakahiṅgujīrakakustumburujambīrasumukhasurasārjakabhūstṛṇasugandhakakāsamardakakālamālakuṭherakakṣavakakharapuṣpaśigrumadhuśigruphaṇijjñakasarṣaparājikākulāhalāvagutthagaṇḍīratilaparṇikāvarṣābhūcitrakamūlakalaśunapalāṇḍukalāyaprabhṛtīni
                        //  
 Su.1.46.222ab  kaṭūnyuṣṇāni rucyāni
                        vātaśleṣmaharāṇi ca /  
 Su.1.46.222cd  kṛtānneṣūpayujyante
                        saṃskārārthamanekadhā //  
 Su.1.46.223ab  teṣāṃ gurvī svāduśītā
                        pippalayārdrā kaphāvahā /  
 Su.1.46.223cd  śuṣkā kaphānilaghnī sā
                        vṛṣyā pittāvirodhinī //  
 Su.1.46.224ab  svādupākyārdramaricaṃ
                        guru śleṣmapraseki ca /  
 Su.1.46.224cd  kaṭūṣṇaṃ laghu
                        tacchuṣkamavṛṣyaṃ kaphavātajit //  
 Su.1.46.225ab  nātyuṣṇaṃ nātiśītaṃ ca
                        vīryato maricaṃ sitam /  
 Su.1.46.225cd  guṇavanmaricebhyaśca
                        cakṣuṣyaṃ ca viśeṣataḥ //  
 Su.1.46.226ab  nāgaraṃ kaphavātaghnaṃ
                        vipāke madhuraṃ kaṭu /  
 Su.1.46.226cd  vṛṣyoṣṇaṃ rocanaṃ hṛdyaṃ
                        sasnehaṃ laghu dīpanam //  
 Su.1.46.227ab  kaphānilaharaṃ svaryaṃ
                        vibandhānāhaśūlanut /  
 Su.1.46.227cd  kaṭūṣṇaṃ rocanam hṛdyaṃ
                        vṛṣyaṃ caivārdrakaṃ smṛtam //  
 Su.1.46.228ab  laghūṣṇaṃ pācanam hiṅgu
                        dīpanaṃ kaphavātajit /  
 Su.1.46.228cd  kaṭu snigdhaṃ saraṃ
                        tīkṣṇaṃ śūlājīrṇavibandhanut //  
 Su.1.46.229ab  tīkṣṇoṣṇaṃ kaṭukaṃ pāke
                        rucyaṃ pittāgnivardhanam /  
 Su.1.46.229cd  kaṭu śleṣmānilaharaṃ
                        gandhāḍhyaṃ jīrakadvayam //  
 Su.1.46.230ab  kāravī karavī
                        tadvadvijñeyā sopakuñcikā /  
 Su.1.46.230cd  bhakṣyavyañjanabhojyeṣu
                        vividheṣvavacāritā //  
 Su.1.46.231ab  ārdrā kustumbarī kuryāt
                        svādusaugandhyahṛdyatām /  
 Su.1.46.231cd  sā śuṣkā madhurā pāke
                        snigdhā tṛḍdāhanāśanī //  
 Su.1.46.232ab  doṣaghnī kaṭukā kiṃcit
                        tiktā srotoviśodhanī /  
 Su.1.46.232cd  jambīraḥ pācanastīkṣṇaḥ
                        kṛmivātakaphāpahaḥ //  
 Su.1.46.233ab  surabhirdīpano rucyo
                        mukhavaiśadyakārakaḥ /  
 Su.1.46.233cd 
                        kaphānilaviṣaśvāsakāsadaurgandhyanāśanaḥ //  
 Su.1.46.234ab  pittakṛt pārśvaśūlaghnaḥ
                        surasaḥ samudāhṛtaḥ /  
 Su.1.46.234cd  tadvattu sumukho jñeyo
                        viśeṣādgaranāśanaḥ //  
 Su.1.46.235ab  kaphaghnā laghavo
                        rūkṣāstikṣṇoṣṇāḥ pittavardhanāḥ /  
 Su.1.46.235cd  kaṭupākarasāścaiva
                        surasārjakabhūstṛṇāḥ //  
 Su.1.46.236ab  madhuraḥ kaphavātaghnaḥ
                        pācanaḥ kaṇṭhaśodhanaḥ /  
 Su.1.46.236cd  viśeṣataḥ pittaharaḥ
                        satiktaḥ kāsamardakaḥ //  
 Su.1.46.237ab  kaṭuḥ sakṣāramadhuraḥ
                        śigrustikto+atha picchilaḥ /  
 Su.1.46.237cd  madhuśigruḥ sarastiktaḥ
                        śophaghno dīpanaḥ kaṭuḥ //  
 Su.1.46.238ab  vidāhi baddhaviṇmūtraṃ
                        rūkṣaṃ tīkṣṇoṣṇameva ca /  
 Su.1.46.238cd  tridoṣaṃ sārṣapaṃ śākaṃ
                        gāṇḍīraṃ veganāma ca //  
 Su.1.46.239ab  citrakastilaparṇī ca
                        kaphaśophahare laghū /  
 Su.1.46.239cd  varṣābhūḥ kaphavātaghnī
                        hitā śophodarārśasām //  
 Su.1.46.240ab  kaṭutiktarasā hṛdyā
                        rocanī vahnidīpanī /  
 Su.1.46.240cd  sarvadoṣaharā laghvī
                        kaṇṭhyā mūlakapotikā //  
 Su.1.46.241ab  mahattadguru viṣṭambhi
                        tīkṣṇamāmaṃ tridoṣakṛt /  
 Su.1.46.241cd  tadeva snehasiddhaṃ tu
                        pittanut kaphavātajit //  
 Su.1.46.242ab  tridoṣaśamanaṃ śuṣkaṃ
                        viṣadoṣaharaṃ laghu /  
 Su.1.46.242cd  viṣṭambhi vātalaṃ śākaṃ
                        śuṣkamanyatra mūlakāt //  
 Su.1.46.243ab  puṣpaṃ ca patraṃ ca
                        phalaṃ tathaiva yathottaram te guravaḥ pradiṣṭāḥ /  
 Su.1.46.243cd  teṣāṃ tu puṣpaṃ
                        kaphapittahantṛ phalaṃ nihanyāt kaphamārutau ca //  
 Su.1.46.244ab  snigdhoṣṇatīkṣṇaḥ
                        kaṭupicchilaśca guruḥ saraḥ svādurasaśca balyaḥ /  
 Su.1.46.244cd  vṛṣyaśca
                        medhāsvaravarṇacakṣurbhagnāsthisandhānakaro rasonaḥ //  
 Su.1.46.245ab 
                        hṛdrogajīrṇajvarakukṣiśūlavibandhagulmārucikāsaśophān /  
 Su.1.46.245cd 
                        durnāmakuṣṭhānalasādajantusamīraṇaśvāsakaphāṃśca hanti //  
 Su.1.46.246ab  nātyuṣṇavīryo+anilahā
                        kaṭuśca tīkṣṇo gururnātikaphāvahaśca /  
 Su.1.46.246cd  balāvahaḥ pittakaro+atha
                        kiṃcit palāṇḍuragniṃ ca vivardhayettu //  
 Su.1.46.247ab  snigdho ruciṣyaḥ
                        sthiradhātukartā balyo+atha medhākaphapuṣṭidaśca /  
 Su.1.46.247cd  svādurguruḥ
                        śoṇitapittaśastaḥ sa picchilaḥ kṣīrapalāṇḍuruktaḥ //  
 Su.1.46.248ab  kalāyaśākaṃ pittaghnaṃ
                        kaphaghnaṃ vātalaṃ guru /  
 Su.1.46.248cd  kaṣāyānurasaṃ caiva
                        vipāke madhuraṃ ca tat //  
 Su.1.46.249 
                        cuccūyūthikātaruṇījīvantībimbītikānadī(ā.ndī)bhallātakacchagalāntrīvṛkṣādanīphañjīśālmalīśaluvanaspatiprasavaśaṇakarbudārakovidāraprabhṛtīni
                        //  
 Su.1.46.250ab  kaṣāyasvādutiktāni
                        raktapittaharāṇi ca /  
 Su.1.46.250cd  kaphaghnānyanilaṃ kuryuḥ
                        saṃgrāhīṇi laghūni ca //  
 Su.1.46.251ab  laghuḥ pāke ca
                        jantughnaḥ picchilo vraṇināṃ hitaḥ /  
 Su.1.46.251cd  kaṣāyamadhuro grāhī
                        cuccūsteṣāṃ tridoṣahā //  
 Su.1.46.252ab  cakṣuṣyā sarvadoṣaghnī
                        jīvantī samudāhṛtā /  
 Su.1.46.252cd  vṛkṣādanī vātaharā
                        phañjī tvalpabalā matā //  
 Su.1.46.253ab  kṣīravṛkṣotpalādīanāṃ
                        kaṣāyāḥ pallavāḥ smṛtāḥ /  
 Su.1.46.253cd  śītāḥ saṃgrāhiṇaḥ śastā
                        raktapittātisāriṇām //  
 Su.1.46.254 
                        punarnavāvaruṇatarkāryurubūkavatsādanībilvaśākaprabhṛtīni //  
 Su.1.46.255ab  uṣṇāni svādutiktāni
                        vātapraśamanāni ca /  
 Su.1.46.255cd  teṣu paunarnavaṃ śākaṃ
                        viśeṣācchophanāśanam //  
 Su.1.46.256ab 
                        taṇḍulīyakopodikā+aśvabalācillīpālaṅkyāvāstūkaprabhṛtīni //  
 Su.1.46.257ab  sṛṣṭamūtrapurīṣāṇi
                        sakṣāramadhurāṇi ca /  
 Su.1.46.257cd  mandavātakaphānyāhū
                        raktapittaharāṇi ca //  
 Su.1.46.258ab  madhuro rasapākābhyāṃ
                        raktapittamadāpahaḥ /  
 Su.1.46.258cd  teṣāṃ śītatamo
                        rūkṣastaṇḍulīyo viṣāpahaḥ //  
 Su.1.46.259ab  svādupākarasā vṛṣyā
                        vātapittamadāpahā /  
 Su.1.46.259cd  upodikā sarā snigdhā
                        balyā śleṣmakarī himā //  
 Su.1.46.260ab  kaṭurvipāke kṛmihā
                        medhāgnibalavardhanaḥ /  
 Su.1.46.260cd  sakṣāraḥ sarvadoṣaghno
                        vāstūko rocanaḥ saraḥ //  
 Su.1.46.261ab  cillī vāstūkavajjñeyā
                        pālaṅkyā taṇḍulīyavat /  
 Su.1.46.261cd  vātakṛdbaddhaviṇmūtrā
                        rūkṣā pittakaphe hitā /  
 Su.1.46.261ef  śākamāśvabalaṃ rūkṣaṃ
                        baddhaviṇmūtramārutam //  
 Su.1.46.262 
                        maṇḍūkaparṇīsaptalāsuniṣaṇṇakasurvacalāpippalīguḍūcīgojihvākākamācīprapunnāḍāvalgujasatīnabṛhatīkaṇṭakārikāphalapaṭolavārtākukāravellakakaṭukikākevukorubūkaparpaṭakakirātatiktakarkoṭakāriṣṭakośātakīvetrakarīrāṭarūṣakārkapuṣpīprabhṛtīni
                        //  
 Su.1.46.263ab 
                        raktapittaharāṇyāhurhṛdyāni sulaghūni ca /  
 Su.1.46.263cd 
                        kuṣṭhamehajvaraśvāsakāsāruciharāṇi ca //  
 Su.1.46.264ab  kaṣāyā tu hitā pitte
                        svādupākarasā himā /  
 Su.1.46.264cd  laghvī maṇḍūkaparṇī tu
                        tadvadgojihvikā matā //  
 Su.1.46.265ab  avidāhī tridoṣaghnaḥ
                        saṃgrāhī suniṣaṇṇakaḥ /  
 Su.1.46.265cd  avalgujaḥ kaṭuḥ pāke
                        tiktaḥ pittakaphāpahaḥ //  
 Su.1.46.266ab  īṣattiktaṃ tridoṣaghnaṃ
                        śākaṃ kaṭu satīnajam /  
 Su.1.46.266cd  nātyuṣṇaśītaṃ
                        kuṣṭhaghnaṃ kākamācyāstu tadvidham //  
 Su.1.46.267ab  kaṇḍukuṣṭhakṛmighnāni
                        kaphavātaharāṇi ca /  
 Su.1.46.267cd  phalāni bṛhatīnāṃ tu
                        kaṭutiktalaghūni ca //  
 Su.1.46.268ab  kaphapittaharaṃ
                        vraṇyamuṣṇaṃ tiktamavātalam /  
 Su.1.46.268cd  paṭolaṃ kaṭukaṃ pāke
                        vṛṣyaṃ rocanadīpanam //  
 Su.1.46.269ab  kaphavātaharaṃ tiktaṃ
                        rocanaṃ kaṭukaṃ laghu /  
 Su.1.46.269cd  vārtākaṃ dīpanaṃ proktaṃ
                        jīrṇaṃ sakṣārapittalam /  
 Su.1.46.269ef  tadvat karkoṭakaṃ vidyāt
                        kāravellakameva ca //  
 Su.1.46.270ab 
                        aṭarūṣakavetrāgraguḍūcīnimbaparpaṭāḥ /  
 Su.1.46.270cd  kirātatiktasahitāstiktāḥ
                        pittakaphāpahāḥ //  
 Su.1.46.271ab  kaphāpahaṃ śākamuktaṃ
                        varuṇaprapunāḍayoḥ /  
 Su.1.46.271cd  rūkṣaṃ laghu ca śītaṃ ca
                        vātapittaprakopaṇam //  
 Su.1.46.272ab  dīpanaṃ kālaśākaṃ tu
                        garadoṣaharaṃ kaṭu /  
 Su.1.46.272cd  kausumbhaṃ madhuraṃ
                        rūkṣamuṣṇaṃ śleṣmaharaṃ laghu //  
 Su.1.46.273ab  vātalaṃ nālikāśākaṃ
                        pittaghnaṃ madhuraṃ ca tat /  
 Su.1.46.273cd  grahaṇyarśovikāraghnī
                        sāmlā vātakaphe hitā /  
 Su.1.46.273ef  uṣṇā kaṣāyamadhurā
                        cāṅgerī cāgnidīpanī //  
 Su.1.46.274 
                        loṇikājātukatriparṇikāpattūrajīvakasuvarcalāḍuḍurakakutumbakakuṭhiñjarakuntalikākuraṇṭikāprabhṛtayaḥ
                        //  
 Su.1.46.275ab  svādupākarasāḥ śītāḥ
                        kaphaghnā nātipittalāḥ /  
 Su.1.46.275cd  lavaṇānurasā rūkṣāḥ
                        sakṣārā vātalāḥ sarāḥ //  
 Su.1.46.276ab  svādutiktā kuntalikā
                        kaṣāyā sakuraṇṭikā /  
 Su.1.46.276cd  saṃgrāhi śītalaṃ cāpi
                        laghu doṣāpahaṃ tathā /  
 Su.1.46.276ef  rājakṣavakaśākaṃ tu
                        śaṭīśākaṃ ca tadvidham //  
 Su.1.46.277ab  svādupākarasaṃ śākaṃ
                        durjaraṃ harimanthajam /  
 Su.1.46.277cd  bhedanaṃ madhuraṃ rūkṣaṃ
                        kālāyamativātalam //  
 Su.1.46.278ab  sraṃsanaṃ kaṭukaṃ pāke
                        laghu vātakaphāpaham /  
 Su.1.46.278cd  śophaghnamuṣṇavīryaṃ ca
                        patraṃ pūtikarañjajam //  
 Su.1.46.279ab  tāmbūlapatraṃ tīkṣṇoṣṇaṃ
                        kaṭu pittaprakopaṇam /  
 Su.1.46.279cd  sugandhi viśadaṃ tiktaṃ
                        svaryaṃ vātakaphāpaham //  
 Su.1.46.280ab  sraṃsanaṃ kaṭukaṃ pāke
                        kaṣāyaṃ vahnidīpanam /  
 Su.1.46.280cd 
                        vaktrakaṇḍūmalakledadaurgandhyādiviśodhanam //  
 Su.1.46.281v  atha puṣpavargaḥ /  
 Su.1.46.281  kovidāraśaṇaśālmalīpuṣpāṇi
                        madhurāṇi madhuravipākāni raktapittaharāṇi ca vṛṣāgastyayoḥ puṣpāṇi tiktāni
                        kaṭuvipākāni kṣayakāsāpahāni ca //  
 Su.1.46.282  āgastyaṃ nātiśītoṣṇaṃ
                        naktāndhānāṃ praśasyate //  
 Su.1.46.283  karīramadhuśigrukusumāni
                        kaṭuvipākāni vātaharāṇi sṛṣṭamūtrapurīṣāṇi ca //  
 Su.1.46.284ab  raktavṛkṣasya nimbasya
                        muṣkakārkāsanasya ca /  
 Su.1.46.284cd  kaphapittaharaṃ puṣpaṃ
                        kuṣṭhaghnaṃ kuṭajasya ca //  
 Su.1.46.285ab  satiktaṃ madhuraṃ śītaṃ
                        padmaṃ pittakaphāpaham /  
 Su.1.46.285cd  madhuraṃ picchilaṃ
                        snigdhaṃ kumudaṃ hlādi śītalam /  
 Su.1.46.285ef  tasmādalpāntaraguṇe
                        vidyāt kuvalayotpale //  
 Su.1.46.286ab  sindhuvāraṃ
                        vijānīyāddhimaṃ pittavināśanam /  
 Su.1.46.286cd  mālatīmallike tikte
                        saurabhyāt pittanāśane //  
 Su.1.46.287ab  sugandhi viśadaṃ hṛdyaṃ
                        bākulaṃ pāṭalāni ca /  
 Su.1.46.287cd  śleṣmapittaviṣaghnaṃ tu
                        nāgaṃ tadvacca kuṅkumam //  
 Su.1.46.288ab  campakaṃ raktapittaghnaṃ
                        śītoṣṇaṃ kaphanāśanam /  
 Su.1.46.288cd  kiṃśukaṃ kaphapittaghnaṃ
                        tadvadeva kuraṇṭakam //  
 Su.1.46.289ab  yathāvṛkṣaṃ vijānīyāt
                        puṣpaṃ vṛkṣocitaṃ tathā /  
 Su.1.46.289cd  madhuśigrukarīrāṇi
                        kaṭuśleṣmaharāṇi ca //  
 Su.1.46.290 
                        kṣavakakuleva(ā.ca)ravaṃśakarīraprabhṛtīni kaphaharāṇi sṛṣṭamūtrapuriṣāṇi ca
                        //  
 Su.1.46.291ab  kṣavakaṃ kṛmilaṃ teṣu
                        svādupākaṃ sapicchalam /  
 Su.1.46.291cd  visyandi vātalaṃ
                        nātipittaśleṣmakaraṃ ca tat //  
 Su.1.46.292ab  veṇoḥ karīrāḥ kaphalā
                        madhurā rasapākataḥ /  
 Su.1.46.292cd  vidāhino vātakarāḥ
                        sakaṣāyā virūkṣaṇāḥ //  
 Su.1.46.293  udbhidāni
                        palālekṣukarīṣaveṇukṣitijāni / tatra palālajātaṃ madhuraṃ madhuravipākaṃ
                        rūkṣaṃ doṣapraśamanaṃ ca ikṣujaṃ madhuraṃ kaṣāyānurasaṃ kaṭukaṃ śītalaṃ ca
                        tadvadevoṣṇaṃ kārīṣaṃ kaṣāyaṃ vātakopanaṃ ca veṇujātaṃ kaṣāyaṃ vātakopanaṃ
                        ca bhūmijaṃ guru nātivātalaṃ bhūmitaścāsyānurasaḥ //  
 Su.1.46.294 
                        piṇyākatilakalkasthūṇikāśuṣkaśākāṇi sarvadoṣaprakopaṇāni //  
 Su.1.46.295ab  viṣṭambhinaḥ smṛtāḥ
                        sarve vaṭakā vātakopanāḥ /  
 Su.1.46.295cd  siṇḍākī vātalā sārdrā
                        ruciṣyā+analadīpanī //  
 Su.1.46.296ab  viḍbhedi guru rūkṣaṃ ca
                        prāyo viṣṭambhi durjaram /  
 Su.1.46.296cd  sakaṣāyaṃ ca sarvaṃ hi
                        svādu śākamudāhṛtam /  
 Su.1.46.296ef  puṣpaṃ patraṃ phalaṃ
                        nālaṃ kandāśca guravaḥ kramāt //  
 Su.1.46.297ab  karkaśaṃ parijīrṇaṃ ca
                        kṛmijuṣṭamadeśajam /  
 Su.1.46.297cd  varjayet patraśākaṃ
                        tadyadakālavirohi ca //  
 Su.1.46.298  kandānata ūrdhvaṃ vakṣyāmaḥ
                        vidārīkandaśatāvarībisamṛṇālaśṛṅgāṭakakaśerukapiṇḍālukamadhvālukahastyālukakāṣṭhālukaśaṅkhālukaraktālukendīvarotpalakandaprabhṛtīni
                        //  
 Su.1.46.299ab  raktapittaharāṇyāhuḥ
                        śītāni madhurāṇi ca /  
 Su.1.46.299cd  gurūṇi bahuśukrāṇi
                        stanyavṛddhikarāṇi ca //  
 Su.1.46.300ab  madhuro bṛṃhaṇo vṛṣyaḥ
                        śītaḥ svaryo+atimūtralaḥ /  
 Su.1.46.300cd  vidārīkando balyastu
                        pittavātaharaśca saḥ //  
 Su.1.46.301ab  vātapittaharī vṛṣyā
                        svādutiktā śatāvarī /  
 Su.1.46.301cd  mahatī caiva hṛdyā ca
                        medhāgnibalavardhinī //  
 Su.1.46.302ab  grahaṇyarśovikāraghnī
                        vṛṣyā śītā rasāyanī /  
 Su.1.46.302cd 
                        kaphapittaharāstiktāstasyā evāṅkurāḥ smṛtāḥ //  
 Su.1.46.303ab  avidāhi bisaṃ proktaṃ
                        raktapittaprasādanam /  
 Su.1.46.303cd  viṣṭambhi durjaraṃ
                        rūkṣaṃ virasaṃ mārutāvaham //  
 Su.1.46.304ab  gurū viṣṭambhiśītau ca
                        śṛṅgāṭkakaśerukau /  
 Su.1.46.304cd  piṇḍālukaṃ kaphakaraṃ
                        guru vātaprakopaṇam //  
 Su.1.46.305ab  surendrakandaḥ
                        śleṣmaghno vipāke kaṭu pittakṛt /  
 Su.1.46.305cd  veṇoḥ karīrā guravaḥ
                        kaphamārutakopanāḥ //  
 Su.1.46.306 
                        sthūlasūraṇamāṇakaprabhṛtayaḥ kandā īṣatkaṣāyāḥ kaṭukā rūkṣā viṣṭambhino
                        guravaḥ kaphavātalāḥ pittaharāśca //  
 Su.1.46.307ab  mānakaṃ svādu śītaṃ ca
                        guru cāpi prakīrtitam /  
 Su.1.46.307cd  sthūlakandastu nātyuṣṇaḥ
                        sūraṇo gudakīlahā //  
 Su.1.46.308ab  kumudotpalapadmānāṃ
                        kandā mārutakopanāḥ /  
 Su.1.46.308cd  kaṣāyāḥ pittaśamanā
                        vipāke madhurā himāḥ //  
 Su.1.46.309ab  varāhakandaḥ śleṣmaghnaḥ
                        kaṭuko rasapākataḥ /  
 Su.1.46.309cd  mehakuṣṭhakṛmiharo balyo
                        vṛṣyo rasāyanaḥ //  
 Su.1.46.310 
                        tālanārikelakharjūraprabhṛtīnāṃ mastakamajjānaḥ //  
 Su.1.46.311ab  svādupākarasānāhū
                        raktapittaharāṃstathā /  
 Su.1.46.311cd  śukralānanilaghnāṃśca
                        kaphavṛddhikarānapi //  
 Su.1.46.312ab  bālaṃ hyanārtavaṃ jīrṇaṃ
                        vyādhitaṃ krimibhakṣitam /  
 Su.1.46.312cd  kandaṃ vivarjayet sarvaṃ
                        yo vā samyaṅna rohati //  
 Su.1.46.313  (ā.atha lavaṇāni)
                        saindhavasāmudraviḍasauvarcalaromakaudbhidaprabhṛtīni lavaṇāni
                        yathottaramuṣṇāni vātaharāṇi kaphapittakarāṇi yathāpūrvaṃ snigdhāni svādūni
                        sṛṣṭamūtrapurīṣāṇi ceti //  
 Su.1.46.314ab  cakṣuṣyaṃ saindhavaṃ
                        hṛdyaṃ rucyaṃ laghvagnidīpanam /  
 Su.1.46.314cd  snigdhaṃ samadhuraṃ
                        vṛṣyaṃ śītaṃ doṣaghnamuttamam //  
 Su.1.46.315ab  sāmudraṃ madhuraṃ pāke
                        nātyuṣṇamavidāhi ca /  
 Su.1.46.315cd  bhedanaṃ snigdhamīṣacca
                        śūlaghnaṃ nātipittalam //  
 Su.1.46.316ab  sakṣāraṃ dīpanaṃ sūkṣmaṃ
                        śūlahṛdroganāśanam /  
 Su.1.46.316cd  rocanaṃ tīkṣṇamuṣṇaṃ ca
                        viḍaṃ vātānulomanam //  
 Su.1.46.317ab  laghu sauvarcalaṃ pāke
                        vīryoṣṇaṃ viśadaṃ kaṭu /  
 Su.1.46.317cd  gulmaśūlavibandhaghnaṃ
                        hṛdyaṃ surabhi rocanam //  
 Su.1.46.318ab  romakaṃ tīkṣṇamatyuṣṇaṃ
                        vyavāyi kaṭupāki ca /  
 Su.1.46.318cd  vātaghnaṃ laghu visyandi
                        sūkṣmaṃ viḍbhedi mūtralam //  
 Su.1.46.319ab  laghu tīkṣṇoṣṇamutkledi
                        sūkṣmaṃ vātānulomanam /  
 Su.1.46.319cd  satiktaṃ kaṭu sakṣāraṃ
                        vidyāllavaṇamaudbhidam //  
 Su.1.46.320ab  kaphavātakrimiharaṃ
                        lekhanaṃ pittakopanam /  
 Su.1.46.320cd  dīpanaṃ pācanaṃ bhedi
                        lavaṇaṃ guṭikāhvayam //  
 Su.1.46.321ab  ūṣasūtaṃ vālukailaṃ
                        śailamūlākarodbhavam /  
 Su.1.46.321cd  lavaṇaṃ kaṭukaṃ chedi
                        vihitaṃ kaṭu cocyate //  
 Su.1.46.322ab 
                        yavakṣārasvarjikākṣāroṣakṣārapākimaṭaṅkaṇakṣāraprabhṛtayaḥ /  
 Su.1.46.322cd 
                        gulmārśograhaṇīdoṣapratiśyāyavināśanāḥ /  
 Su.1.46.322ef  kṣārāstu pācanāḥ sarve
                        raktapittakarāḥ sarāḥ //  
 Su.1.46.323ab  jñeyau vahnisamau kṣārau
                        svarjikāyāvaśūkajau /  
 Su.1.46.323cd 
                        śukraśleṣmavibandhārśogulmaplīhavināśanau //  
 Su.1.46.324ab  uṣṇo+anilaghnaḥ prakledī
                        coṣakṣāro balāpahaḥ /  
 Su.1.46.324cd  medoghnaḥ pākimaḥ
                        kṣārasteṣāṃ bastiviśodhanaḥ //  
 Su.1.46.325ab  virūkṣaṇo+anilakaraḥ
                        śleṣmaghnaḥ pittadūṣaṇaḥ /  
 Su.1.46.325cd 
                        agnidīptikarastīkṣṇaṣṭaṅkaṇaḥ kṣāra ucyate //  
 Su.1.46.326ab  suvarṇaṃ svādu hṛdyaṃ ca
                        bṛṃhaṇīyaṃ rasāyanam /  
 Su.1.46.326cd  doṣatrayāpahaṃ śītaṃ
                        cakṣuṣyaṃ viṣasūdanam //  
 Su.1.46.327ab  rūpyamamlaṃ saraṃ śītaṃ
                        sasnehaṃ pittavātanut /  
 Su.1.46.327cd  tāmraṃ kaṣāyaṃ madhuraṃ
                        lekhanaṃ śītalaṃ saram //  
 Su.1.46.328ab  satiktaṃ lekhanaṃ
                        kāṃsyaṃ cakṣuṣyaṃ kaphavātajit /  
 Su.1.46.328cd  vātakṛcchītalaṃ lohaṃ
                        tṛṣṇāpittakaphāpaham //  
 Su.1.46.329ab  kaṭu krimighnaṃ lavaṇaṃ
                        trapusīsaṃ vilekhanam /  
 Su.1.46.329cd 
                        muktāvidrumavajrendravaidūrayasphaṭikādayaḥ //  
 Su.1.46.330ab  cakṣuṣyā maṇayaḥ śītā
                        lekhanā viṣasūdanāḥ /  
 Su.1.46.330cd  pavitrā dhāraṇīyāśca
                        pāpmālakṣmīmalāpahāḥ //  
 Su.1.46.331ab  dhānyeṣu māṃseṣu phaleṣu
                        caiva śākeṣu cānuktamihāprameyāt /  
 Su.1.46.331cd  āsvādato bhūtaguṇaiśca
                        matvā tadādiśeddṛvyamanalpabuddhiḥ //  
 Su.1.46.332ab  ṣaṣṭikā yavagodhūmā
                        lohitā ye ca śālayaḥ /  
 Su.1.46.332cd  mudgāḍhakīmasūrāśca
                        dhanyeṣu pravarāḥ smṛtāḥ //  
 Su.1.46.333ab 
                        lāvatittirisāraṅgakuraṅgaiṇakapiñjalāḥ /  
 Su.1.46.333cd  mayūravarmikūrmāśca
                        śreṣṭhā māṃsagaṇeṣviha //  
 Su.1.46.334ab  dāḍhimāmalakaṃ drākṣā
                        kharjūraṃ saparūṣakam /  
 Su.1.46.334cd  rājādanaṃ mātuluṅgaṃ
                        phalavarge praśasyate //  
 Su.1.46.335ab  satīno
                        vāstukaścuccūcillīmūlakapotikāḥ /  
 Su.1.46.335cd  maṇḍūkaparṇī jīvantī
                        śākavarge praśasyate //  
 Su.1.46.336ab  gavyaṃ kṣīraṃ ghṛtaṃ
                        śreṣṭhaṃ saindhavaṃ lavaṇeṣu ca /  
 Su.1.46.336cd  dhātrīdāḍimamamleṣu
                        pippalī nāgaraṃ kaṭau //  
 Su.1.46.337ab  titke paṭolavārtāke
                        madhure ghṛtamucyate /  
 Su.1.46.337cd  kṣaudraṃ pūgaphalaṃ
                        śreṣṭhaṃ kaṣāye saparūṣakam //  
 Su.1.46.338ab  śarkarekṣuvikāreṣu pāne
                        madhvāsavau tathā /  
 Su.1.46.338cd  parisaṃvatsaraṃ dhānyaṃ
                        māṃsaṃ vayasi madhyame //  
 Su.1.46.339ab  aparyuṣitamannaṃ tu
                        saṃskṛtaṃ mātrayā śubham /  
 Su.1.46.339cd  phalaṃ paryāgataṃ
                        śākamaśuṣkaṃ taruṇaṃ navam //  
 Su.1.46.340ab  ataḥ paraṃ pravakṣyāmi
                        kṛtānnaguṇavistaram //  
 Su.1.46.341ab  lājamaṇḍo viśuddhānāṃ
                        pathyaḥ pācanadīpanaḥ /  
 Su.1.46.341cd  vātānulomano hṛdyaḥ
                        pippalīnāgarāyutaḥ //  
 Su.1.46.342ab  svedāgnijananī laghvī
                        dīpanī bastiśodhanī /  
 Su.1.46.342cd  kṣuttṛṭśramaglāniharī
                        peyā vātānulomanī //  
 Su.1.46.343ab  vilepī tarpaṇī hṛdyā
                        grāhiṇī balavardhanī /  
 Su.1.46.343cd  pathyā svādurasā laghvī
                        dīpanī kṣuttṛṣāpahā //  
 Su.1.46.344ab  hṛdyā santarpaṇī vṛṣyā
                        bṛṃhaṇī balavardhanī /  
 Su.1.46.344cd  śākamāṃsaphalairyuktā
                        vilepyamlā ca durjarā //  
 Su.1.46.345ab  sikthairvirahito maṇḍaḥ
                        peyā sikthasamanvitā /  
 Su.1.46.345cd  vilepī bahusikthā
                        syādyavāgūrviraladravā //  
 Su.1.46.346ab  viṣṭambhī pāyaso balyo
                        medaḥkaphakaro guruḥ /  
 Su.1.46.346cd  kaphapittakarī balyā
                        kṛśarā+anilanāśanī //  
 Su.1.46.347ab  dhautastu vimalaḥ śuddho
                        manojñaḥ surabhiḥ samaḥ /  
 Su.1.46.347cd  svinnaḥ suprasrutastūṣṇo
                        viśadastvodano laghuḥ //  
 Su.1.46.348ab 
                        adhauto+aprasruto+asvinnaḥ śītaścāpyodano guruḥ /  
 Su.1.46.348cd  laghuḥ sugandhiḥ kaphahā
                        vijñeyo bhṛṣṭataṇḍulaḥ //  
 Su.1.46.349ab  snehairmāṃsaiḥ phalaiḥ
                        kandairvaidalāmlaiśca saṃyutāḥ /  
 Su.1.46.349cd  guruvo bṛṃhaṇā balyā ye
                        ca kṣīropasādhitāḥ //  
 Su.1.46.350ab  susvinno nistuṣo bhṛṣṭa
                        īṣatsūpo laghurhitaḥ /  
 Su.1.46.350cd  svinnaṃ niṣpīḍitaṃ śākaṃ
                        hitaṃ syāt snehasaṃskṛtam //  
 Su.1.46.351ab  asvinnaṃ
                        sneharahitamapīḍitamato+anyathā /  
 Su.1.46.351cd  māṃsaṃ svabhāvato vṛṣyaṃ
                        snehanaṃ balavardhanam //  
 Su.1.46.352ab 
                        snehagorasadhānyāmlaphalāmlakaṭukaiḥ saha /  
 Su.1.46.352cd  siddhaṃ māṃsaṃ hitaṃ
                        balyaṃ rocanaṃ bṛṃhaṇaṃ guru //  
 Su.1.46.353ab  tadeva gorasādānaṃ
                        surabhidravyasaṃskṛtam /  
 Su.1.46.353cd  vidyātpittakaphodreki
                        balamāṃsāgnivardhanam //  
 Su.1.46.354ab  pariśuṣkaṃ sthiraṃ
                        snigdhaṃ harṣaṇaṃ prīṇanaṃ guru /  
 Su.1.46.354cd  rocanaṃ
                        balamedhāgnimāṃsaujaḥśukravardhanam //  
 Su.1.46.355ab 
                        tadevolluptapiṣṭatvādulluptamiti pācakāḥ /  
 Su.1.46.355cd  pariśuṣkaguṇairyuktaṃ
                        vahnau pakvamato laghu //  
 Su.1.46.356ab  tadeva
                        śūlikāprotamaṅgāraparipācitam /  
 Su.1.46.356cd  jñeyaṃ gurutaraṃ kiṃcit
                        pradigdhaṃ gurupākataḥ //  
 Su.1.46.357ab  ulluptaṃ bharjitaṃ
                        piṣṭaṃ prataptaṃ kandupācitam /  
 Su.1.46.357cd  pariśuṣkaṃ pradigdhaṃ ca
                        śūlyaṃ yaccānyadīdṛśam //  
 Su.1.46.358ab  māṃsaṃ yattailasiddhaṃ
                        tadvīryoṣṇaṃ pittakṛdguru /  
 Su.1.46.358cd  laghvagnidīpanaṃ hṛdyaṃ
                        rucyaṃ dṛṣṭiprasādanam //  
 Su.1.46.359ab  anuṣṇavīryaṃ pittaghnaṃ
                        manojñaṃ ghṛtasādhitam /  
 Su.1.46.359cd  prīṇanaḥ prāṇajananaḥ
                        śvāsakāsakṣayāpahaḥ //  
 Su.1.46.360ab  vātapittaśramaharo hṛdyo
                        māṃsarasaḥ smṛtaḥ /  
 Su.1.46.360cd  smṛtyojaḥsvarahīnānāṃ
                        jvarakṣīṇakṣatorasām //  
 Su.1.46.361ab  bhagnaviśliṣṭasandhīnāṃ
                        kṛśānāmalparetasām /  
 Su.1.46.361cd  āpyāyanaḥ saṃhananaḥ
                        śukrado balavardhanaḥ //  
 Su.1.46.362ab  sa dāḍimayuto vṛṣyaḥ
                        saṃskṛto doṣanāśanaḥ /  
 Su.1.46.362cd  prīṇanaḥ sarvabhūtānāṃ
                        viśeṣānmukhaśoṣiṇām //  
 Su.1.46.363ab  kṣuttṛṣṇāpaharaḥ
                        śreṣṭhaḥ saurāvaḥ svāduśītalaḥ /  
 Su.1.46.363cd  yanmāṃsamuddhṛtarasaṃ na
                        tat puṣṭibalāvaham //  
 Su.1.46.364ab  viṣṭambhi durjaraṃ
                        rūkṣaṃ virasaṃ mārutāvaham /  
 Su.1.46.364cd  dīptāgnīnāṃ sadā pathyaḥ
                        khāniṣkastu paraṃ guruḥ //  
 Su.1.46.365ab  māṃsaṃ nirasthi
                        susvinnaṃ punardṛṣadi peṣitam /  
 Su.1.46.365cd 
                        pippalīśuṇṭhimaricaguḍasarpiḥsamanvitam //  
 Su.1.46.366ab  aikadhyaṃ
                        pācayetsamyagvesavāra iti smṛtaḥ /  
 Su.1.46.366cd  vesavāro guruḥ snigdho
                        balyo vātarujāpahaḥ //  
 Su.1.46.367ab  kaphaghno dīpano hṛdyaḥ
                        śuddhānāṃ vraṇināmapi /  
 Su.1.46.367cd  jñeyaḥ pathyatamaścaiva
                        mudgayūṣaḥ kṛtākṛtaḥ //  
 Su.1.46.368ab  sa tu
                        dāḍimamṛdvīkāyuktaḥ syādrāgakhāḍavaḥ /  
 Su.1.46.368cd  riciṣyo laghupākaśca
                        doṣāṇāṃ cāvirodhakṛt //  
 Su.1.46.369ab 
                        masūramudgagodhūmakulatthalavaṇaiḥ kṛtaḥ /  
 Su.1.46.369cd  kaphapittāvirodhī
                        syādvātavyādau ca śasyate //  
 Su.1.46.370ab  mṛdvīkādāḍimairyuktaḥ sa
                        cāpyukto+anilārdite /  
 Su.1.46.370cd  rocano dīpano hṛdyo
                        laghupākyupadiśyate //  
 Su.1.46.371ab  paṭolanimbayūṣau tu
                        kaphamedoviśoṣiṇau /  
 Su.1.46.371cd  pittaghnau dīpanau
                        hṛdyau kṛmikuṣṭhajvarāpahau //  
 Su.1.46.372ab 
                        śvāsakāsapratiśyāyaprasekārocakajvarān /  
 Su.1.46.372cd  hanti mūlakayūṣastu
                        kaphamedogalāmayān /  
 Su.1.46.372ef  kulatthayūṣo+anilahā
                        śvāsapīnasanāśanaḥ //  
 Su.1.46.373ab 
                        tūṇīpratūṇīkāsārśogulmodāvartanāśanaḥ /  
 Su.1.46.373cd  dāḍimāmalakairyūṣo
                        hṛdyaḥ saṃśamano laghuḥ //  
 Su.1.46.374ab  prāṇāgnijanano
                        mūrcchāmedoghnaḥ pittavātajit /  
 Su.1.46.374cd  mudgāmalakayūṣastu grāhī
                        pittakaphe hitaḥ //  
 Su.1.46.375ab  yavakolakulatthānāṃ
                        yūṣaḥ kaṇṭhyo+anilāpahaḥ /  
 Su.1.46.375cd 
                        sarvadhānyakṛtastadvadbṛṃhaṇaḥ prāṇavardhanaḥ //  
 Su.1.46.376ab  khaḍakāmbalikau hṛdyau
                        tathā vātakaphe hitau /  
 Su.1.46.376cd  balyaḥ kaphānilau hanti
                        dāḍimāmlo+agnidīpanaḥ //  
 Su.1.46.377ab  dadhyamlaḥ
                        kaphakṛdbalyaḥ snigdho vātaharo guruḥ /  
 Su.1.46.377cd  takrāmlaḥ pittakṛt
                        prokto viṣaraktapradūṣaṇaḥ //  
 Su.1.46.378ab  khaḍāḥ khaḍayavāgvaśca
                        ṣā(ā.khā)ḍavāḥ pānakāni ca /  
 Su.1.46.378cd  evamādīni cānyāni
                        kriyante vaidyavākyataḥ //  
 Su.1.46.379ab  asnehalavaṇaṃ
                        sarvamakṛtaṃ kaṭukairvinā /  
 Su.1.46.379cd  vijñeyaṃ
                        lavaṇasnehakaṭukaiḥ saṃyutaṃ kṛtam //  
 Su.1.46.380ab  atha
                        gorasadhānyāmlaphalāmlairanvitaṃ ca yat /  
 Su.1.46.380cd  yathottaraṃ laghu hitaṃ
                        saṃskṛtāsaṃskṛtaṃ rasam //  
 Su.1.46.381ab  dadhimastvamlasiddhastu
                        yūṣaḥ kāmbalikaḥ smṛtaḥ /  
 Su.1.46.381cd  tilapiṇyākavikṛtiḥ
                        śuṣkaśākaṃ virūḍhakam //  
 Su.1.46.382ab  siṇḍākī ca gurūṇi syuḥ
                        kaphapittakarāṇi ca /  
 Su.1.46.382cd  tadvacca
                        vaṭakānyāhurvidāhīni gurūṇi ca //  
 Su.1.46.383ab  laghavo bṛṃhaṇā vṛṣyā
                        hṛdyā rocanadīpanāḥ /  
 Su.1.46.383cd 
                        tṛṣṇāmūrcchābhramacchardiśramaghnā rāgaṣāḍavāḥ //  
 Su.1.46.384ab  rasālā bṛṃhaṇī balyā
                        snigdhā vṛṣyā ca rocanī /  
 Su.1.46.384cd  snehanaṃ guḍasaṃyuktaṃ
                        hṛdyaṃ dadhyanilāpaham //  
 Su.1.46.385ab  saktavaḥ
                        sarpiṣā+abhyaktāḥ śītavāripariplutāḥ /  
 Su.1.46.385cd  nātidravā nātisāndrā
                        mantha ityupadiśyate //  
 Su.1.46.386ab  manthaḥ sadyobalakaraḥ
                        pipāsāśramanāśanaḥ /  
 Su.1.46.386cd  sāmlasnehaguḍo
                        mūtrakṛcchrodāvartanāśanaḥ //  
 Su.1.46.387ab 
                        śarkarekṣurasadrākṣāyuktaḥ pittavikāranut /  
 Su.1.46.387cd  drākṣāmadhūkasaṃyuktaḥ
                        kapharoganibarhaṇaḥ //  
 Su.1.46.388ab  vargatrayeṇopahito
                        maladoṣānulomanaḥ /  
 Su.1.46.388cd  gauḍamamlamanamlaṃ vā
                        pānakaṃ guru mūtralam //  
 Su.1.46.389ab  tadeva
                        khaṇḍamṛdvīkāśarkarāsahitaṃ punaḥ /  
 Su.1.46.389cd  sāmlaṃ satīkṣṇaṃ sahimaṃ
                        pānakaṃ syānniratyayam //  
 Su.1.46.390ab  mārdvīkaṃ tu śramaharaṃ
                        mūrcchādāhatṛṣāpaham /  
 Su.1.46.390cd  parūṣakāṇāṃ kolānāṃ
                        hṛdyaṃ viṣṭambhi pānakam //  
 Su.1.46.391ab  dravyasaṃyogasaṃskāraṃ
                        jñātvā mātrāṃ ca sarvataḥ /  
 Su.1.46.391cd  pānakānāṃ yathāyogaṃ
                        gurulāghavamādiśet //  
 iti kṛtānnavargaḥ /  
 Su.1.46.392cd  vakṣyāmyataḥ paraṃ
                        bhakṣyān rasavīryavipākataḥ //  
 Su.1.46.393ab  bhakṣyāḥ kṣīrakṛtā balyā
                        vṛṣyā hṛdyāḥ sugandhinaḥ /  
 Su.1.46.393cd  adāhinaḥ puṣṭikarā
                        dīpanāḥ pittanāśanāḥ //  
 Su.1.46.394ab  teṣāṃ prāṇakarā hṛdyā
                        ghṛtapūrāḥ kaphāvahāḥ /  
 Su.1.46.394cd  vātapittaharā vṛṣyā
                        guravo raktamāṃsalāḥ //  
 Su.1.46.395ab  bṛṃhaṇā gauḍikā bhakṣyā
                        guravo+anilanāśanāḥ /  
 Su.1.46.395cd  adāhinaḥ pittaharāḥ
                        śukralāḥ kaphavardhanāḥ //  
 Su.1.46.396ab  madhumastakasaṃyāvāḥ
                        pūpā ye te viśeṣataḥ /  
 Su.1.46.396cd  guravo bṛṃhaṇāścaiva
                        modakāstu sudurjarāḥ //  
 Su.1.46.397ab  rocano dīpanaḥ svaryaḥ
                        pittaghnaḥ pavanāpahaḥ /  
 Su.1.46.397cd  gururmṛṣṭatamaścaiva
                        saṭṭakaḥ prāṇavardhanaḥ //  
 Su.1.46.398ab  hṛdyaḥ sugandhirmadhuraḥ
                        snigdhaḥ kaphakaro guruḥ /  
 Su.1.46.398cd  vātāpahastṛptikaro balyo
                        viṣyandanaḥ smṛtaḥ //  
 Su.1.46.399ab  bṛṃhaṇā vātapittaghnā
                        bhakṣyā balyāstu sāmitāḥ /  
 Su.1.46.399cd  hṛdyāḥ pathyatamāsteṣāṃ
                        laghavaḥ phenakādayaḥ //  
 Su.1.46.400ab  mudgādivesavārāṇāṃ pūrṇā
                        viṣṭambhino matāḥ /  
 Su.1.46.400cd  vesavāraiḥ sapiśitaiḥ
                        saṃpūrṇā gurubṛṃhaṇāḥ //  
 Su.1.46.401ab  pālalāḥ śleṣmajananāḥ
                        śaṣkulyaḥ kaphapittalāḥ /  
 Su.1.46.401cd  vīryoṣṇāḥ paiṣṭikā
                        bhakṣyāḥ kaphapittaprakopaṇāḥ //  
 Su.1.46.402ab  vidāhino nātibalā
                        guravaśca viśeṣataḥ /  
 Su.1.46.402cd  vaidalā laghavo bhakṣyāḥ
                        kaṣāyāḥ sṛṣtamārutāḥ //  
 Su.1.46.403ab  viṣṭambhinaḥ pittasamāḥ
                        śleṣmaghnā bhinnavarcasaḥ /  
 Su.1.46.403cd  balyā vṛṣyāstu guravo
                        vijñeyā māṣasādhitāḥ //  
 Su.1.46.404ab  kūrcikāvikṛtā bhakṣyā
                        guravo nātipittalāḥ /  
 Su.1.46.404cd  virūḍhakakṛtā bhakṣyā
                        guravo+anilapittalāḥ //  
 Su.1.46.405ab  vidāhotkleśajananā rūkṣā
                        dṛṣṭipradūṣaṇāḥ /  
 Su.1.46.405cd  hṛdyāḥ sugandhino
                        bhakṣyā laghavo ghṛtapācitāḥ //  
 Su.1.46.406ab  vātapittaharā balyā
                        varṇadṛṣṭiprasādanāḥ /  
 Su.1.46.406cd  vidāhinastailakṛtā
                        guravaḥ kaṭupākinaḥ //  
 Su.1.46.407ab  uṣṇā mārutadṛṣṭighnāḥ
                        pittalāstvakpradūṣaṇāḥ /  
 Su.1.46.407cd 
                        phalamāṃsekṣuvikṛtitilamāṣopasaṃskṛtāḥ //  
 Su.1.46.408ab  bhakṣyā balyāśca guravo
                        bṛṃhaṇā hṛdayapriyāḥ /  
 Su.1.46.408cd  kapālāṅgārapakvāstu
                        laghavo vātakopanāḥ //  
 Su.1.46.409ab  supakvāstanavaścaiva
                        bhūyiṣṭhaṃ laghavo matāḥ /  
 Su.1.46.409cd  sakilāṭādayo bhakṣyā
                        guravaḥ kaphavardhanāḥ //  
 Su.1.46.410ab  kulmāṣā vātalā rūkṣā
                        guravo bhinnavarcasaḥ /  
 Su.1.46.410cd  udāvartaharo vāṭyaḥ
                        kāsapīnasamehanut /  
 Su.1.46.410ef  dhānolumbāstu laghavaḥ
                        kaphamedoviśoṣaṇāḥ //  
 Su.1.46.411ab  śaktavo bṛṃhaṇā
                        vṛṣyāstṛṣṇāpittakaphāpahāḥ /  
 Su.1.46.411cd  pītāḥ sadyobalakarā
                        bhedinaḥ pavanāpahāḥ //  
 Su.1.46.412ab  gurvī piṇḍī
                        kharā+atyarthaṃ laghvī saiva viparyayāt /  
 Su.1.46.412cd  śaktūnāmāśu jīryeta
                        mṛdutvādavalehikā //  
 Su.1.46.413ab  lājāśchardyatisāraghnā
                        dīpanāḥ kaphanāśanāḥ /  
 Su.1.46.413cd  balyāḥ kaṣāyamadhurā
                        laghavastṛṇamalāpahāḥ //  
 Su.1.46.414ab 
                        tṛṭchardidāhagharmārtinudastatsaktavo matāḥ /  
 Su.1.46.414cd  raktapittaharāścaiva
                        dāhajvaravināśanāḥ //  
 Su.1.46.415ab  pṛthukā guravaḥ snigdhā
                        bṛṃhaṇāḥ kaphavardhanāḥ /  
 Su.1.46.415cd  balyāḥ sakṣīrabhāvāttu
                        vātaghnā bhinnavarcasaḥ //  
 Su.1.46.416ab  saṃdhānakṛtpiṣṭamāmaṃ
                        tāṇḍulaṃ kṛmimehanut /  
 Su.1.46.416cd  sudurjaraḥ svāduraso
                        bṛṃhaṇastaṇḍulo navaḥ /  
 Su.1.46.416ef  sandhānakṛnmehaharaḥ
                        purāṇastanḍulaḥ smṛtaḥ //  
 Su.1.46.417ab 
                        dravyasaṃyogasaṃskāravikārān samavekṣya tu /  
 Su.1.46.417cd  yathākāraṇamāsādya
                        bhoktṇṇāṃ chandato+api vā /  
 Su.1.46.417ef 
                        anekadravyayonitvācchāstratastān vinirdiśet //  
 Su.1.46.418  ataḥ
                        sarvānupānānyupadekṣyāmaḥ /  
 Su.1.46.418ab  amlena kecidvihatā
                        manuṣyā mādhuryayoge praṇayībhavanti /  
 Su.1.46.418cd  tathā+amlayoge madhureṇa
                        tṛptāsteṣāṃ yatheṣṭaṃ pravadanti pathyam //  
 Su.1.46.419ab 
                        śītoṣṇatoyāsavamadyayūṣaphalāmladhānyāmlapayorasānām /  
 Su.1.46.419cd  yasyānupānaṃ tu hitaṃ
                        bhavedyattasmai pradeyaṃ tviha mātrayā tat //  
 Su.1.46.420ab  vyādhiṃ ca kālaṃ ca
                        vibhāvya dhīrairdravyāṇi bhojyāni ca tāni tāni /  
 Su.1.46.420cd  sarvānupāneṣu varaṃ
                        vadanti medhyaṃ yadambhaḥ śucibhājanastham //  
 Su.1.46.421ab  lokasya janmaprabhṛti
                        praśastaṃ toyātmakāḥ sarvarasāśca dṛṣṭāḥ /  
 Su.1.46.421cd  saṅkṣepa
                        eṣo+abhihito+anupāneṣvataḥ paraṃ vistarato+abhidhāsye //  
 Su.1.46.422ab  uṣṇodakānupānaṃ tu
                        snehānāmatha śasyate /  
 Su.1.46.422cd  ṛte bhallātakasnehāt
                        snehāttauvarakāttathā //  
 Su.1.46.423ab  anupānaṃ vadantyeke
                        taile yūṣāmlakāñjikam /  
 Su.1.46.423cd  śītodakaṃ mākṣikasya
                        piṣṭānnasya ca sarvaśaḥ //  
 Su.1.46.424ab 
                        dadhipāyasamadyārtiviṣajuṣṭe tathaiva ca /  
 Su.1.46.424cd  kecit
                        piṣṭamayasyāhuranupānaṃ sukhodakam //  
 Su.1.46.425ab  payo māṃsaraso vā+api
                        śālimudgādibhojinām /  
 Su.1.46.425cd 
                        yuddhādhvātapasantāpaviṣamadyarujāsu ca //  
 Su.1.46.426ab  māṣāderanupānaṃ tu
                        dhānyāmlaṃ dadhimastu vā /  
 Su.1.46.426cd  madyaṃ madyocitānāṃ tu
                        sarvamāṃseṣu pūjitam //  
 Su.1.46.427ab  amadyapānāmudakaṃ
                        phalāmlaṃ vā praśasyate /  
 Su.1.46.427cd  kṣīraṃ
                        gharmādhvabhāṣyastrīklāntānāmamṛtopamam //  
 Su.1.46.428ab  surā kṛśānāṃ
                        sthūlānāmanupānaṃ madhūdakam /  
 Su.1.46.428cd  nirāmayānāṃ citraṃ tu
                        bhu(ā.bha)ktamadhye prakīrtitam //  
 Su.1.46.429ab  snigdhoṣṇaṃ mārute
                        pathyaṃ kaphe rūkṣoṣṇamiṣyate /  
 Su.1.46.429cd  anupānaṃ hitaṃ cāpi
                        pitte madhuraśītalam //  
 Su.1.46.430ab  hitaṃ śoṇitapittibhyaḥ
                        kṣīramikṣurasastathā /  
 Su.1.46.430cd 
                        arkaśeluśirīṣāṇāmāsavāstu viṣārtiṣu //  
 Su.1.46.431ab  ataḥ paraṃ tu
                        vargāṇāmanupānaṃ pṛṭhak pṛthak /  
 Su.1.46.431cd  pravakṣyāmyānupūrvyeṇa
                        sarveṣāmeva me śṛṇu //  
 Su.1.46.432  tatra pūrvaśasyajātīnāṃ
                        badarāmlaṃ vaidalānāṃ dhānyāmlaṃ jaṅghālānāṃ dhanvajānāṃ ca pippalyāsavaḥ
                        viṣkirāṇāṃ kolabadarāsavaḥ pratudānāṃ kṣīravṛkṣāsavaḥ guhāśayānāṃ
                        kharjūranālikerāsavaḥ prasahānāmaśvagandhāsavaḥ parṇamṛgāṇāṃ
                        kṛṣṇagandhāsavaḥ bileśayānāṃ phalasārāsavaḥ ekaśaphānāṃ triphalāsavaḥ
                        anekaśaphānāṃ khadirāsavaḥ kūlacarāṇāṃ śṛṅgāṭakakaśerukāsavaḥ kośavāsināṃ
                        pādināṃ ca sa eva plavānāmikṣurasāsavaḥ nādeyānāṃ matsyānāṃ mṛṇālāsavaḥ
                        sāmudrāṇāṃ tu mātuluṅgāsavaḥ amlānāṃ phalānāṃ padmotpalakandāsavaḥ kaṣāyāṇāṃ
                        dāḍimavetrāsavaḥ madhurāṇāṃ trikaṭukayuktaḥ khaṇḍāsavaḥ tālaphalādīnāṃ
                        dhanyāmlaṃ kaṭukānāṃ dūrvānalavetrāsavaḥ pippalyādīnāṃ śvadaṃṣṭrāvasukāsavaḥ
                        kūṣmāṇḍādīnāṃ dārvīkarīrāsavaḥ cuccuprabhṛtīnāṃ lodhrāsavaḥ jīvantyādīnāṃ
                        triphalāsavaḥ kusumbhaśākasya sa eva maṇḍūkaparṇyādīnāṃ mahāpañcamūlāsavaḥ
                        tālamastakādīnāmamlaphalāsavaḥ saindhavādīnāṃ surāsava āranālaṃ ca toyaṃ vā
                        sarvatreti //  
 Su.1.46.433  bhavanti cātra /  
 Su.1.46.433ab  sarveṣāmanupānānāṃ
                        māhendraṃ toyamuttamam /  
 Su.1.46.433cd  sātmyaṃ vā yasya
                        yattoyaṃ tattasmai hitamucyate //  
 Su.1.46.434ab  uṣṇaṃ vāte kaphe toyaṃ
                        pitte rakte ca śītalam /  
 Su.1.46.434cd  doṣavadguru vā
                        bhuktamatimātramathāpi vā //  
 Su.1.46.435ab  yathoktenānupānena
                        sukhamannaṃ prajīryati /  
 Su.1.46.435cd  rocanam bṛṃhaṇaṃ vṛṣyaṃ
                        doṣasaṃghātabhedanam //  
 Su.1.46.436ab  tarpaṇaṃ mārdavakaraṃ
                        śramaklamaharaṃ sukham /  
 Su.1.46.436cd  dīpanaṃ doṣaśamanaṃ
                        pipāsācchedanaṃ param //  
 Su.1.46.437ab  balyaṃ varṇakaraṃ
                        samyaganupānaṃ sadocyate /  
 Su.1.46.437cd  tadādau karśayetpītaṃ
                        sthāpayenmadhyasevitam //  
 Su.1.46.438ab  paścātpītaṃ bṛṃhayati
                        tasmādvīkṣya prayojayet /  
 Su.1.46.438cd  sthiratāṃ
                        gatamaklinnamannamadravapāyinām //  
 Su.1.46.439ab 
                        bhavatyābādhajananamanupānamataḥ pibet /  
 Su.1.46.439cd  na pibecchvāsakāsārto
                        roge cāpyūrdhvajatruge //  
 Su.1.46.440ab  kṣatoraskaḥ prasekī ca
                        yasya copahataḥ svaraḥ /  
 Su.1.46.440cd 
                        pītvā+adhvabhāṣyādhyayanageyasvapnānna śīlayet //  
 Su.1.46.441ab  pradūṣyāmāśayaṃ taddhi
                        tasya kaṇṭhorasi sthitam /  
 Su.1.46.441cd 
                        syandāgnisādacchardyādīnāmayāñjanayedbahūn //  
 Su.1.46.442ab  gurulāghavacinteyaṃ
                        svabhāvaṃ nātivartate /  
 Su.1.46.442cd  tathā
                        saṃskāramātrānnakālāṃścāpyuttarottaram //  
 Su.1.46.443ab  mandakarmānalārogyāḥ
                        sukumārāḥ sukhocitāḥ /  
 Su.1.46.443cd  jantavo ye tu teṣāṃ hi
                        cinteyaṃ parikīrtyate //  
 Su.1.46.444ab  balinaḥ kharabhakṣyā ye
                        ye ca dīptāgnayo narāḥ /  
 Su.1.46.444cd  karmanityāśca ye teṣāṃ
                        nāvaśyaṃ parikīrtyate //  
 iti sarvānupānavargaḥ /  
 Su.1.46.445ab  athāhāravidhiṃ vatsa
                        vistareṇākhilaṃ śṛṇu /  
 Su.1.46.445cd 
                        āptāsthi(ā.nvi)tamasaṃkīrṇaṃ śuci kāryaṃ mahānasam //  
 Su.1.46.446ab 
                        tatrāptairguṇasaṃpannamannaṃ bhakṣyaṃ susaṃskṛtam /  
 Su.1.46.446cd  śucau deśe susaṃguptaṃ
                        samupasthāpayedbhiṣak //  
 Su.1.46.447ab  viṣaghnairagadaiḥ
                        spṛṣṭaṃ prokṣitaṃ vyajanodakaiḥ /  
 Su.1.46.447cd 
                        siddhairmantrairhataviṣaṃ siddhamannaṃ nivedayet //  
 Su.1.46.448ab  vakṣyāmyataḥ paraṃ
                        kṛtsnāmāhārasyopakalpanām /  
 Su.1.46.448cd  ghṛtaṃ kārṣṇāyase deyaṃ
                        peyā deyā tu rājate //  
 Su.1.46.449ab  phalāni sarvabhakṣyāṃśca
                        pradadyādvai daleṣu ca /  
 Su.1.46.449cd  pariśuṣkapradigdhāni
                        sauvarṇeṣu prakalpayet //  
 Su.1.46.450ab  pradravāṇi rasāṃścaiva
                        rājateṣūpahārayet /  
 Su.1.46.450cd  kaṭvarāṇi khaḍāṃścaiva
                        sarvān śaileṣu dāpayet //  
 Su.1.46.451ab  dadyāttāmramaye pātre
                        suśītaṃ suśṛtaṃ payaḥ /  
 Su.1.46.451cd  pānīyaṃ pānakaṃ madyaṃ
                        mṛnmayeṣu pradāpayet //  
 Su.1.46.452ab  kācasphaṭikapātreṣu
                        śītaleṣu śubheṣu ca /  
 Su.1.46.452cd 
                        dadyādvaidūryacitreṣu{O.pātreṣu} rāgaṣāḍavasaṭṭakān //  
 Su.1.46.453ab  purastādvimale pātre
                        suvistīrṇe manorame /  
 Su.1.46.453cd  sūdaḥ sūpaudanaṃ dadyāt
                        pradehāṃśca susaṃskṛtān //  
 Su.1.46.454ab  phalāni sarvabhakṣyāṃśca
                        pariśuṣkāṇi yāni ca /  
 Su.1.46.454cd  tāni dakṣiṇapārśve tu
                        bhuñjānasyopakalpayet //  
 Su.1.46.455ab  pradravāṇi rasāṃścaiva
                        pānīyaṃ pānakaṃ payaḥ /  
 Su.1.46.455cd  khaḍān yūṣāṃśca peyāṃśca
                        savye pārśve pradāpayet //  
 Su.1.46.456ab  sarvān guḍavikārāṃśca
                        rāgaṣāḍavasaṭṭakān /  
 Su.1.46.456cd  purastāt sthāpayet
                        prājño dvayorapi ca madhyataḥ //  
 Su.1.46.457ab  evaṃ vijñāya matimān
                        bhojanasyopakalpanām /  
 Su.1.46.457cd  bhoktāraṃ vijane ramye
                        niḥsaṃpāte śubhe śucau //  
 Su.1.46.458ab  sugandhapuṣparacite same
                        deśe+atha bhojayet /  
 Su.1.46.458cd  viśiṣṭamiṣṭasaṃskāraiḥ
                        pathyairiṣṭai rasādibhiḥ //  
 Su.1.46.459ab  manojñaṃ śuci nātyuṣṇaṃ
                        pratyagramaśanaṃ hitam /  
 Su.1.46.459cd  pūrvaṃ
                        madhuramaśnīyānmadhye+amlalavaṇau rasau //  
 Su.1.46.460ab  paścāccheṣān rasān
                        vaidyo bhojaneṣvavacārayet /  
 Su.1.46.460cd  ādau phalāni bhuñjīta
                        dāḍimādīni buddhimān //  
 Su.1.46.461ab  tataḥ peyāṃstato bhojyān
                        bhakṣyāṃścitrāṃstataḥ param /  
 Su.1.46.461cd  ghanaṃ pūrvaṃ samaśnīyāt
                        kecidāhurviparyayam //  
 Su.1.46.462ab  ādāvante ca madhye ca
                        bhojanasya tu śasyate /  
 Su.1.46.462cd  niratyayaṃ doṣaharaṃ
                        phaleṣvāmalakaṃ nṛṇām //  
 Su.1.46.463ab 
                        mṛṇālabisaśālūkakandekṣuprabhṛtīni ca /  
 Su.1.46.463cd  pūrvaṃ yojyāni bhiṣajā
                        na tu bhukte kadācana //  
 Su.1.46.464ab  sukhamuccaiḥ samāsīnaḥ
                        samadeho+annatatparaḥ /  
 Su.1.46.464cd  kāle sātmyaṃ laghu
                        snigdhaṃ kṣipramuṣṇaṃ dravottaram //  
 Su.1.46.465ab 
                        bubhukṣito+annamaśnīyānmātrāvadviditāgamaḥ /  
 Su.1.46.465cd  kāle bhuktaṃ prīṇayati
                        sātmyamannaṃ na bādhate //  
 Su.1.46.466ab  laghu śīghraṃ vrajet
                        pākaṃ snigdhoṣṇaṃ balavahnidam /  
 Su.1.46.466cd  kṣipraṃ bhuktaṃ samaṃ
                        pākaṃ yātyadoṣaṃ dravottaram //  
 Su.1.46.467ab  sukhaṃ jīryati
                        mātrāvaddhātusāmyaṃ karoti ca /  
 Su.1.46.467cd  atīvāyatayāmāstu kṣapā
                        yeṣvṛtuṣu smṛtāḥ //  
 Su.1.46.468ab  teṣu tatpratyanīkāḍhyaṃ
                        bhuñjīta prātareva tu /  
 Su.1.46.468cd  yeṣu cāpi bhaveyuśca
                        divasā bhṛśamāyatāḥ //  
 Su.1.46.469ab  teṣu
                        tatkālavihitamaparāhṇe praśasyate /  
 Su.1.46.469cd  rajanyo divasāścaiva
                        yeṣu cāpi samāḥ smṛtāḥ //  
 Su.1.46.470ab  kṛtvā samamahorātraṃ
                        teṣu bhuñjīta bhojanam /  
 Su.1.46.470cd  nāprāptātītakālaṃ vā
                        hīnādhikamathāpi vā //  
 Su.1.46.471ab  aprāptakālaṃ bhuñjānaḥ
                        śarīre hyalaghau naraḥ /  
 Su.1.46.471cd  tāṃstān vyādhīnavāpnoti
                        maraṇā vā ni(ā.vi)yacchati //  
 Su.1.46.472ab  atītakālaṃ bhuñjāno
                        vāyunopahate+anale /  
 Su.1.46.472cd  kṛcchrādvipacyate
                        bhuktaṃ dvitītaṃ ca na kāṅkṣati //  
 Su.1.46.473ab  hīnamātramasantoṣaṃ
                        karoti ca balakṣayam /  
 Su.1.46.473cd 
                        ālasyagauravāṭopasādāṃśca kurute+adhikam //  
 Su.1.46.474ab  tasmāt susaṃskṛtaṃ
                        yuktyā doṣairetairvivarjitam /  
 Su.1.46.474cd 
                        yathoktaguṇasaṃpannamupaseveta bhojanam //  
 Su.1.46.475ab  vibhajya doṣakālādīn
                        kālayorubhayorapi /  
 Su.1.46.475cd  acokṣaṃ duṣṭamutsṛṣṭaṃ
                        pāṣāṇatṛṇaloṣṭavat //  
 Su.1.46.476ab  dviṣṭaṃ vyuṣitamasvādu
                        pūti cānnaṃ vivarjayet /  
 Su.1.46.476cd  cirasiddhaṃ sthiraṃ
                        śītamannamuṣṇīkṛtaṃ punaḥ //  
 Su.1.46.477ab  aśāntamupadagdhaṃ ca
                        tathā svādu na lakṣyate /  
 Su.1.46.477cd  yadyat svādutaraṃ
                        tattadvidadhyāduttarottaram //  
 Su.1.46.478ab  prakṣālayedadbhirāsyaṃ
                        bhuñjānasya muhurmuhuḥ /  
 Su.1.46.478cd  viśuddharasane tasmai
                        rocate+annamapūrvavat //  
 Su.1.46.479ab  svādunā tasya rasanaṃ
                        prathamenātitarpitam /  
 Su.1.46.479cd  na tathā
                        svādayedanyattasmāt prakṣālyamantarā //  
 Su.1.46.480ab  saumanasyaṃ balaṃ
                        puṣṭimutsāhaṃ harṣaṇaṃ sukham /  
 Su.1.46.480cd  svādu
                        saṃjanayatyannamasvādu ca viparyayam //  
 Su.1.46.481ab  bhuktvā+api yat
                        prārthayate bhūyastat svādu bhojanam /  
 Su.1.46.481cd  aśitaścodakaṃ yuktyā
                        bhuñjānaścāntarā pibet //  
 Su.1.46.482ab  dantāntaragataṃ cānnaṃ
                        śodhanenāharecchanaiḥ /  
 Su.1.46.482cd  kuryādanirhṛtaṃ taddhi
                        mukhasyāniṣṭagandhatām //  
 Su.1.46.483ab  jīrṇe+anne vardhate
                        vāyurvidagdhe pittameva tu /  
 Su.1.46.483cd  bhuktamātre kaphaścāpi
                        tasmādbhukteritaṃ kapham //  
 Su.1.46.484ab  dhūmenāpohya hṛdyairvā
                        kaṣāyakaṭutiktakaiḥ /  
 Su.1.46.484cd 
                        pūgakaṅkolakarpūralavaṅgasumanaḥphalaiḥ //  
 Su.1.46.485ab  phalaiḥ kaṭukaṣāyairvā
                        mukhavaiśadyakārakaiḥ /  
 Su.1.46.485cd  tāmbūlapatrasahitaiḥ
                        sugandhairvā vicakṣaṇaḥ //  
 Su.1.46.486ab  bhuktvā rājavadāsīta
                        yāvadannaklamo gataḥ /  
 Su.1.46.486cd  tataḥ pādaśataṃ gatvā
                        vāmapārśvena saṃviśet //  
 Su.1.46.487ab  śabdarūparasān gandhān
                        sparśāṃśca manasaḥ priyān /  
 Su.1.46.487cd  bhuktavānupaseveta
                        tenānnaṃ sādhu tiṣṭhati //  
 Su.1.46.488ab  śabdarūparasāḥ sparśā
                        gandhāścāpi jugupsitāḥ /  
 Su.1.46.488cd  aśucyannaṃ tathā
                        bhuktamatihāsyaṃ ca vāmayet //  
 Su.1.46.489ab  śayanaṃ cāsanaṃ cāpi
                        necchedvā+api dravottaram /  
 Su.1.46.489cd  nāgnyātapau na plavanaṃ
                        na yānaṃ nāpi vāhanam //  
 Su.1.46.490ab  na caikarasasevāyāṃ
                        prasajyeta kadācana /  
 Su.1.46.490cd 
                        śākāvarānnabhūyiṣṭhamamlaṃ ca na samācaret //  
 Su.1.46.491ab  ekaikaśaḥ samastān vā
                        nādhya(ā.tya)śnīyādrasān sadā /  
 Su.1.46.491cd  prāgbhukte
                        tvavivikte+agnau dvirannaṃ na samācaret //  
 Su.1.46.492ab  pūrvabhukte
                        vidagdhe+anne bhuñjāno hanti pāvakam /  
 Su.1.46.492cd  mātrāguruṃ
                        pariharedāhāraṃ dravyataśca yaḥ //  
 Su.1.46.493ab  piṣṭānnaṃ naiva bhuñjīta
                        mātrayā vā bubhukṣitaḥ /  
 Su.1.46.493cd  dviguṇaṃ ca pibettoyaṃ
                        sukhaṃ samyak prajīryati /  
 Su.1.46.493ef  peyalehyādyabhakṣyāṇāṃ
                        guru vidyādyathottaram //  
 Su.1.46.494ab  gurūṇāmardhasauhityaṃ
                        laghūnāṃ tṛptiriṣyate /  
 Su.1.46.494cd  dravottaro dravaścāpi na
                        mātrāgururiṣyate //  
 Su.1.46.495ab  dravāḍhyamapi śuṣkaṃ tu
                        samyagevopapadyate /  
 Su.1.46.495cd  viśuṣkamannamabhyastaṃ
                        na pākaṃ sādhu gacchati //  
 Su.1.46.496ab  piṇḍīkṛtamasaṃklinnaṃ
                        vidāhamupagacchati /  
 Su.1.46.496cd  srotasyannavahe pittaṃ
                        paktau vā yasya tiṣṭhati //  
 Su.1.46.497ab  vidāhi bhuktamanyadvā
                        tasyāpyannaṃ vidahyate /  
 Su.1.46.497cd  śuṣkaṃ viruddhaṃ
                        viṣṭambhi vahnivyāpadamāvahet //  
 Su.1.46.498ab  āmaṃ vidagdhaṃ
                        viṣṭabdhaṃ kaphapittānilaistribhiḥ /  
 Su.1.46.498cd  ajīrṇaṃ kecidicchanti
                        caturthaṃ rasaśeṣataḥ //  
 Su.1.46.499ab 
                        atyambupānādviṣamāśanādvā sandhāraṇāt svapnaviparyayācca /  
 Su.1.46.499cd  kāle+api sātmyaṃ laghu
                        cāpi bhuktamannaṃ na pākaṃ bhajate narasya //  
 Su.1.46.500ab 
                        īrṣyābhayakrodhaparikṣatena lubdhena rugdainyanipīḍitena /  
 Su.1.46.500cd  pradveṣayuktena ca
                        sevyamānamannaṃ na samyak pariṇāmameti //  
 Su.1.46.501ab  mādhuruyamannaṃ
                        gatamāmasaṃjñaṃ vidagdhasaṃjñaṃ gatamamlabhāvam /  
 Su.1.46.501cd  kiṃcidvipakvaṃ
                        bhṛśatodaśūlaṃ viṣṭabdhamāna(ā.ba)ddhaviruddhavātam //  
 Su.1.46.502ab  udgāraśuddhāvapi
                        bhaktakāṅkṣā na jāyate hṛdgurutā ca yasya /  
 Su.1.46.502cd  rasāvaśeṣeṇa tu
                        saprasekaṃ caturthametat pravadantyajīrṇam //  
 Su.1.46.503ab  mūrcchā pralāpo vamathuḥ
                        prasekaḥ sadanaṃ bhramaḥ /  
 Su.1.46.503cd  upadravā bhavantyete
                        maraṇaṃ cāpyajīrṇataḥ //  
 Su.1.46.504ab  tatrāme laṅghanaṃ kāryaṃ
                        vidagdhe vamanaṃ hitam /  
 Su.1.46.504cd  viṣṭabdhe svedanaṃ
                        pathyaṃ rasaśeṣe śayīta ca //  
 Su.1.46.505ab  vāmayedāśu taṃ
                        tasmāduṣṇena lavaṇāmbunā /  
 Su.1.46.505cd  kāryaṃ cānaśanaṃ
                        tāvadyāvanna prakṛtiṃ bhajet //  
 Su.1.46.506ab  laghukāyamataścainaṃ
                        laṅghanaiḥ samupācaret /  
 Su.1.46.506cd  yāvanna prakṛtisthaḥ
                        syāddoṣataḥ prāṇatastathā //  
 Su.1.46.507ab  hitāhitopasaṃyuktamannaṃ
                        samaśanaṃ smṛtam /  
 Su.1.46.507cd  bahu stokamakāle vā
                        vijñeyaṃ viṣamāśanam //  
 Su.1.46.508ab  ajīrṇe bhujyate yattu
                        tadadhyaśanamucyate /  
 Su.1.46.508cd  trayametannihantyāśu
                        bahūnvyādhīnkaroti vā //  
 Su.1.46.509ab  annaṃ vidaghdam hi
                        narasya śīghraṃ śītāmbunā vai paripākameti /  
 Su.1.46.509cd  taddhyasya śainyena
                        nihanti pittamākledibhāvācca nayatyadhastāt //  
 Su.1.46.510ab  vidahyate yasya tu
                        bhuktamātre(ā.traṃ) dahyata hṛtkoṣṭhagalaṃ ca yasya /  
 Su.1.46.510cd  drākṣābhayāṃ
                        mākṣikasamprayuktāṃ līḍhvā+abhayāṃ vā sa sukhaṃ labheta //  
 Su.1.46.511ab  bhavedajīrṇaṃ prati
                        yasya śaṅkā snigdhasya jantorbalino+annakāle /  
 Su.1.46.511cd  prātaḥ
                        saśuṇṭhīmabhayāmaśaṅko bhuñjīta samprāśya hitaṃ hitārthī //  
 Su.1.46.512ab  svalpaṃ yadā
                        doṣavibaddhamāṃ līnaṃ na tejaḥpathamāvṛṇoti /  
 Su.1.46.512cd  bhavatyajīrṇe+api tadā
                        bubhukṣā sā mandabuddhiṃ viṣavannihanti //  
 Su.1.46.513ab  ata ūrdhvaṃ pravakṣyāmi
                        guṇānāṃ karmavistaram /  
 Su.1.46.513cd  karmabhistvanumīyate
                        nānādravyāśrayā guṇāḥ //  
 Su.1.46.514ab  hlādanaḥ stambhanaḥ śīto
                        mūrcchātṛṭsvedadāhajit /  
 Su.1.46.514cd  uṣṇastadviparītaḥ
                        syātpācanaśca viśeṣataḥ //  
 Su.1.46.515ab  snehamārdavakṛtsnigdho
                        balavarṇakarastathā /  
 Su.1.46.515cd  rūkṣastadviparītaḥ
                        syādviśeṣātstambhanaḥ kharaḥ //  
 Su.1.46.516ab  picchilo jīvano balyaḥ
                        sandhānaḥ śleṣmalo guruḥ /  
 Su.1.46.516cd  viśado viparīto+asmāt
                        kledācūṣaṇaropaṇaḥ //  
 Su.1.46.517ab  dāhapākakarastīkṣṇaḥ
                        srāvaṇo mṛduranyathā /  
 Su.1.46.517cd 
                        sādopalepabalakṛdgurustarpaṇabṛṃhaṇaḥ //  
 Su.1.46.518ab  laghustadviparītaḥ
                        syāllekhano ropaṇastathā /  
 Su.1.46.518cd  daśādyāḥ karmataḥ
                        proktāsteṣāṃ karmaviśeṣāṇaiḥ //  
 Su.1.46.519ab  daśaivānyān pravakṣyāmi
                        dravādīṃstānnibodha me /  
 Su.1.46.519cd  dravaḥ prakledanaḥ
                        sāndraḥ sthūlaḥ syādbandhakārakaḥ /  
 Su.1.46.519ef  ślakṣṇaḥ
                        picchilavajjñeyaḥ karkaśo viśado yathā //  
 Su.1.46.520ab  sukhānubandhī sūkṣmaśca
                        sugandho rocano mṛduḥ /  
 Su.1.46.520cd  durgandho
                        viparīto+asmāddhṛllāsārucikārakaḥ //  
 Su.1.46.521ab  saro+anulomanaḥ prokto
                        mando yātrākaraḥ smṛtaḥ /  
 Su.1.46.521cd  vyavāyī cākhilaṃ dehaṃ
                        vyāpya pākāya kalpate //  
 Su.1.46.522ab  vikāsī vikasannevaṃ
                        dhātubandhān vimokṣayet /  
 Su.1.46.522cd  āśukārī
                        tathā+āśutvāddhāvatyambhasi tailavat //  
 Su.1.46.523ab  sūkṣmastu saukṣmyāt
                        sūkṣmeṣu srotaḥsvanusaraḥ smṛtaḥ /  
 Su.1.46.523cd  guṇā viṃśatirityevaṃ
                        yathāvatparikīrtitāḥ //  
 Su.1.46.524ab 
                        saṃpravakṣyāmyataścordhvamāhāragatiniścayam /  
 Su.1.46.524cd  pañcabhūtātmake dehe
                        hyāhāraḥ pāñcabhautikaḥ /  
 Su.1.46.524ef  vipakvaḥ pañcadhā
                        samyagguṇān svānabhivardhayet //  
 Su.1.46.525ab  avidagdhaḥ kaphaṃ pittaṃ
                        vidagdhaḥ pavanaṃ punaḥ /  
 Su.1.46.525cd  samyagvipakvo niḥsāra
                        āhāraḥ paribṛṃhayet //  
 Su.1.46.526ab  viṇmūtramāhāramalaḥ
                        sāraḥ prāgīrito rasaḥ /  
 Su.1.46.526cd  sa tu vyānena vikṣiptaḥ
                        sarvān dhātūn pratarpayet //  
 Su.1.46.527ab  kaphaḥ pittaṃ malaḥ
                        kheṣu svedaḥ syānnakharoma ca /  
 Su.1.46.527cd  netraviṭ tvakṣu ca sneho
                        dhātūnāṃ kramaśo malāḥ //  
 Su.1.46.528ab  divā vibuddhe hṛdaye
                        jāgrataḥ puṇḍarīkavat /  
 Su.1.46.528cd 
                        annamaklinnadhātutvādajīrṇe+api hitaṃ niśi //  
 Su.1.46.529ab  hṛdi sammīlite rātrau
                        prasuptasya viśeṣataḥ /  
 Su.1.46.529cd 
                        klinnavisrastadhātutvādajīrṇe na hitaṃ divā //  
 Su.1.46.530ab  imaṃ vidhiṃ yo+anumataṃ
                        mahāmunernṛparṣimukhyasya paṭheddhi yatnataḥ /  
 Su.1.46.530cd  sa bhūmipālāya
                        vidhātumauṣadhaṃ mahātmanāṃ cārhati sūrisattamaḥ //  
 iti bhagavatā śrīdhanvantariṇopadiṣṭāyāṃ tacchiṣyeṇa maharṣiṇā
                        suśrutena viracitāyāṃ suśrutasaṃhitāyāṃ sūtrasthāne
                        ṣaṭcatvāriṃśattamo+adhyāyaḥ / 
 
 samāptaṃ cedaṃ sūtrasthānam / 
 
 
                nidānasthānam
                 
                    prathamo+adhyāyaḥ/
                     Su.2.1.1  athāto vātavyādhinidānaṁ
                        vyākhyāsyāmahaḥ//  
 Su.2.1.2  yathovāca bhagavān dhanvantariḥ//  
 Su.2.1.3  dhanvantariṁ dharmabhṛtāṁ
                        variṣṭhamamṛtodbhavam/ caraṇāvupasaṁgṛhya suśrutaḥ paripṛcchati//  
 Su.2.1.4  vāyoḥ prakṛtibhūtasya vyāpannasya
                        ca kopanaiḥ/ sthānaṁ karma ca rogāṁśca vada me vadatāṁ vara//  
 Su.2.1.5  tasya tadvacanaṁ  † prābravīdbhiṣajaṁ
                        varaḥ/ svayaṁbhūreṣa bhagavān vāyurityabhiśabditaḥ//  
 Su.2.1.6  svātantryānnityabhāvācca
                        sarvagatvāttathaiva ca/ sarveṣāmeva sarvātmā sarvalokanamaskṛtaḥ//  
 Su.2.1.7  sthityutpattivināśeṣu bhūtānāmeṣa
                        kāraṇam/ avyakto vyaktakarmā ca rūkṣaḥ †  śīto laghuḥ kharaḥ//  
 Su.2.1.8  tiryaggo dviguṇaścaiva rajobahula
                        eva ca/ acintyavīryo doṣāṇāṁ netā rogasamūharāṭ//  
 Su.2.1.9  āśukārī muhuścārī
                        pakvādhānagudālayaḥ/ dehe vicaratastasya lakṣaṇāni nibodha me//  
 Su.2.1.10  doṣadhātvagnisamatāṁ saṁprāptiṁ
                        viṣayeṣu ca/ kriyāṇāmānulomyaṁ ca karotyakupito+anilaḥ//  † /
                        indriyārthopasaṁprāptiṁ doṣadhātvagnyavaikṛtam/ kriyāṇāmānulomyaṁ ca
                        kuryādvāyuradūṣitaḥ//)  
 Su.2.1.11  yathā+agniḥ pañcadhā bhinno
                        nāmasthānakriyāmayaiḥ/ bhinno+anilastasthā hyeko nāmasthānakriyāmayaiḥ//  
 Su.2.1.12  prāṇodānau samānaśca
                        vyānaścāpāna eva ca/ sthānasthā mārutāḥ pañca yāpayanti śarīriṇam//  
 Su.2.1.13  yo vāyurvaktrasaṁcārī sa prāṇo
                        nāma dehadhṛk/ so+annaṁ praveśayatyantaḥ prāṇāṁścāpyavalambate//  
 Su.2.1.14  prāyaśaḥ kurute duṣṭo
                        hikkāśvāsādikān gadān// udāno nāma yastūrdhvamupaiti pavanottamaḥ//  
 Su.2.1.15  tena
                        bhāṣitagītādiviśeṣo+abhipravartate/ ūrdhvajatrugatān rogān karoti ca
                        viśeṣataḥ//  
 Su.2.1.16  āmapakvāśayacaraḥ samāno  † vahnisaṅgataḥ/ so+annaṁ
                        pacati tajjāṁśca  † viśeṣānvivinakti hi//  
 Su.2.1.17  gulmāgnisādātīsāraprabhṛtīn †  kurute gadān/
                        kṛtsnadehacaro vyāno rasasaṁvahanodyataḥ//  
 Su.2.1.18  svedāsṛksrāvaṇaścāpi pañcadhā
                        ceṣṭayatyapi/ kruddhaśca kurute rogān prāyaśaḥ sarvadehagān//  
 Su.2.1.19  pakvādhānālayo+apānaḥ kāle
                        karṣati cāpyadhaḥ/  † samīraṇaḥ śakṛnmūtraṁ śukragarbhārtavāni ca//  
 Su.2.1.20  kuddhaśca kurute rogān ghorān
                        bastigudāśrayān/ śukradoṣapramehāstu vyānāpānaprakopajāḥ//  
 Su.2.1.21  yugapat kupitāścāpi dehaṁ
                        bhindyurasaṁśayam/ ata ūrdhvaṁ pravakṣyāmi nānāsthānāntarāśritaḥ//  
 Su.2.1.22  bahuśaḥ kupito vāyurvikārān
                        kurute hi yān/ vāyurāmāśaye kruddhaśchardyādīn kurute gadān//  
 Su.2.1.23  mohaṁ mūrcchāṁ pipāsāṁ ca
                        hṛdgrahaṁ pārśvavedanām/ pakvāśayastho+antrakūjaṁ  † śūlaṁ nābhau karoti ca//  
 Su.2.1.24  kṛcchramūtrapurīṣatvamānāhaṁ
                        trikavedanām/ śrotrādiṣvindriyavadhaṁ kuryāt kruddhaḥ samīraṇaḥ//  
 Su.2.1.25  vaivarṇyaṁ sphuraṇaṁ raukṣyaṁ
                        suptiṁ cumucumāyanam/ tvakstho nistodanaṁ kuryāt tvagbhedaṁ paripoṭanam//  
 Su.2.1.26  vraṇāṁśca raktago granthīn  † saśūlān māṁsasaṁśritaḥ/
                        tathā medaḥśritaḥ kuryādgrandhīnmandarujo+avraṇān//  
 Su.2.1.27  kuryāt sirāgataḥ śūlaṁ
                        sirākuñcanapūraṇam/ snāyuprāptaḥ  † stambhakampau śūlamākṣepaṇaṁ tathā//  
 Su.2.1.28  hanti sandhigataḥ sandhīn
                        śūlaśophau karoti ca/ asthiśoṣaṁ prabhedaṁ ca kuryācchūlaṁ ca tacchritaḥ//  
 Su.2.1.29  tathā majjagate ruk ca na
                        kadācit praśāmyati/ apravṛttiḥ pravṛttirvā vikṛtā †  śukrage+anile//  
 Su.2.1.30  hastapādaśirodhātūṁstathā
                        saṁcarati kramāt/ vyāpnuyādvā+akhilaṁ dehaṁ vāyuḥ sarvagato nṛṇām//  
 Su.2.1.31  stambhanākṣepaṇasvāpaśophaśūlāni
                            sarvagaḥ † /
                        sthāneṣūkteṣu saṁmiśraḥ saṁmiśrāḥ kurute rujaḥ//  
 Su.2.1.32  kuryādavayavaprāpto †  mārutastvamitān gadān/
                        dāhasaṁtāpamūrcchāḥ syurvāyau pittasamanvite//  
 Su.2.1.33  śaityaśophagurutvāni tasminneva
                        kaphāvṛte/ sūcībhiriva nistodaḥ sparśadveṣaḥ prasuptatā//  
 Su.2.1.34  śeṣāḥ pittavikārāḥ syurmārute
                        śoṇitānvite/ prāṇe pittāvṛte chardirdāhaścaivopajāyate//  
 Su.2.1.35  daurbalyaṁ sadanaṁ tandrā
                            vaivarṇyaṁ †  ca
                        kaphāvṛte/ udāne pittasaṁyukte mūrcchādāhabhramaklamāḥ//  
 Su.2.1.36  asvedaharṣau mando+agniḥ
                        śītastambhau kaphāvṛte/ samāne pittasaṁyukte svedadāhauṣṇyamūrcchanam//  
 Su.2.1.37 
 † kaphādhikaṁ ca
                        viṇmūtraṁ romaharṣaḥ kaphāvṛte/ apāne pittasaṁyukte dāhauṣṇye
                            syādasṛgdaraḥ † //  
 Su.2.1.38  adhaḥkāyagurutvaṁ ca
                            tasminneva † 
                        kaphāvṛte/ vyāne pittāvṛte dāho gātravikṣepaṇaṁ klamaḥ//  
 Su.2.1.39 
 † gurūṇi sarvagātrāṇi
                        stambhanaṁ cāsthiparvaṇām/ liṅgaṁ kaphāvṛte vyāne ceṣṭāstambhastathaiva ca//  
 Su.2.1.40  prāyaśaḥ sukumārāṇāṁ
                        mithyā++āhāravihāriṇām/  † rogādhvapramadāmadyavyāyāmaiścātipīḍanāt//  
 Su.2.1.41  ṛtusātmyaviparyāsāt snehādīnāṁ
                        ca vibhramāt/ avyavāye tathā sthūle vātaraktaṁ prakupyati † //)  
 Su.2.1.42  hastyaśvoṣṭrairgacchato+anyaiśca
                        vāyuḥ kopaṁ yātaḥ kāraṇaiḥ sevitaiḥ svaiḥ/ tīkṣṇoṣṇāmlakṣāraśākādibhojyaiḥ
                        saṁtāpādyairbhūyasā sevitaiśca//  
 Su.2.1.43  kṣipraṁ raktaṁ duṣṭimāyāni †  tacca vāyormārgaṁ
                        saṁruṇaddhyāśu yātaḥ/ kruddho+atyarthaṁ mārgarodhāt sa  † vāyuratyudriktaṁ
                            dūṣayedraktamāśu † //  
 Su.2.1.44  tat saṁpṛktaṁ vāyunā dūṣitena
                        tatprāvalyāducyate vātaraktam/ tadvat pittaṁ dūṣitenāsṛjā++āktaṁ śleṣmā
                        duṣṭo dūṣitenāsṛjā++āktaḥ//  
 Su.2.1.45 
 † sparśodvignau
                        todabhedapraśoṣasvāpopetau vātaraktena pādau/ pittāsṛgbhyāmugradāhau
                        bhavetāmatyarthoṣṇau raktaśophau mṛdū ca//  
 Su.2.1.46  kaṇḍūmantau śvetaśītau saśophau
                        pīnastabdhau śleṣmaduṣṭe tu rakte/  † sarvairduṣṭe śoṇite cāpi doṣāḥ svaṁ svaṁ rūpaṁ
                        pādayordarśayanti//  
 Su.2.1.47  prāgrūpe śithilau svinnau  † śītalau saviparyayau/
                        vaivarṇyatodasuptatvagurutvauṣasamanvitau//  
 Su.2.1.48  pādayormūlamāsthāya
                        kadāciddhastayorapi/ āsvorviṣamiva kruddhaṁ taddehamanusarpati//  
 Su.2.1.49  ājānusphuṭitaṁ yacca prabhinnaṁ
                        prasrutaṁ ca yat/ upadravaiśca yajyuṣṭaṁ prāṇamāṁsakṣayādibhiḥ//  
 Su.2.1.50  śoṇitaṁ tadasādhyaṁ syādyāpyaṁ
                        saṁvatsarotthitam/ yadā tu dhamanīḥ sarvāḥ kupito+abhyeti mārutaḥ//  
 Su.2.1.51  tadākṣipatyāśu muhurmuhurdehaṁ
                        muhuścaraḥ/ muhurmuhustadākṣepādākṣepaka iti smṛtaḥ//  
 Su.2.1.52  so+apatānakasaṁjño yaḥ
                        pātayatyantarā+antarā/ kaphānvito bhṛśaṁ vāyustāsveva yadi tiṣṭhati//  
 Su.2.1.53  sa daṇḍavat stambhayati kṛcchro
                        daṇḍāpatānakaḥ/ hanugrahastadā+atyarthaṁ kṛcchrānniṣevate//  
 Su.2.1.54  dhanustulyaṁ namedyastu sa
                        dhanuḥstambhasaṁjñakaḥ/ aṅgulīgulphajaṭharahradvakṣogalasaṁśritaḥ//  
 Su.2.1.55  snāyupratānamanilo
                        yadā++ākṣipati vegavān/ viṣṭabdhākṣaḥ stabdhahanurbhagnapārśvaḥ kaphaṁ
                        vaman//  
 Su.2.1.56  abhyantaraṁ dhanuriva yadā
                        namati mānavaḥ/ tadā+asyābhyantarāyāmaṁ kurute māruto balī//  
 Su.2.1.57  bāhyasnāyupratānastho bāhyāyāmaṁ
                        karoti ca/ tamasādhyaṁ budhāḥ prāhurvakṣaḥkaṭhyūrubhañjanam//  
 Su.2.1.58  kaphapittānvito vāyurvāyureva ca
                        kevalaḥ/ kuryādākṣepakaṁ tvanyaṁ caturthamabhighātajam//  
 Su.2.1.59  garbhapātanimittaśca
                        śoṇitātisravācca yaḥ/ abhighātanimittaśca na sidhyatyapatānakaḥ//  
 Su.2.1.60  adhogamāḥ satiryaggā
                        dhamanīrūrdhvadehagāḥ/ yadā prakupito+atyarthaṁ mātariśvā prapadyate//  
 Su.2.1.61  tadā+anyatarapakṣasya
                        sandhibandhān vimokṣayan/ hanti pakṣaṁ tamāhurhi pakṣāghātaṁ bhiṣagvarāḥ//  
 Su.2.1.62  yasya kṛtsnaṁ
                        śarīrārdhamakarmaṇyamacetanam/  † tataḥ patasyasūn vā+api  † tyajatyanilapīḍitaḥ//  
 Su.2.1.63  śuddhavātahataṁ pakṣaṁ
                        kṛcchrasādhyatamaṁ viduḥ/ sādhyamanyena saṁsṛṣṭamasādhyaṁ kṣayahetukam//  
 Su.2.1.64  vāyurūrdhvaṁ vrajet sthānāt
                        kupito hṛdayaṁ śiraḥ/ śaṅkhau ca pīḍayatyaṅgānyākṣipennamayecca saḥ//  
 Su.2.1.65  nimīlitākṣo niśceṣṭaḥ stabdhākṣo
                        vā+api kūjati/ nirucchvāso+athavā kṛcchrāducchvasyānnaṣṭacetanaḥ//  
 Su.2.1.66  svasthaḥ syāddhṛdaye mukte
                        hyāvṛte tu pramuhyati/ kaphānvitena vātena jñeya eṣo+apatantrakaḥ//  
 Su.2.1.67 
                            divāsvapnāsanasthānavivṛtādhvanirīkṣaṇaiḥ † / manyāstambhaṁ prakurute sa eva
                        śleṣmaṇā++āvṛtaḥ//  
 Su.2.1.68  ( † garbhiṇīsūtikābālavṛddhakṣīṇeṣvasṛkkṣaye/)
                        uccairvyāharato+atyarthaṁ svādataḥ kaṭhināni vā/ hasato  † jṛmbhato
                        bhārādviṣamācchayanādapi//  
 Su.2.1.69 
                        śironāsauṣṭhacibukalalāṭekṣaṇasandhigaḥ/ ardayitvā+anilo vaktramarditaṁ
                        janayatyataḥ//  
 Su.2.1.70  vakrībhavati vaktrārdhaṁ grīvā
                        cāpyapavartate/ śiraścalati vāksaṅgo netrādīnāṁ ca vaikṛtam//  
 Su.2.1.71  grīvācibukadantānāṁ tasmin
                        pārśve tu vedanā/ yasyāgrajo romaharṣo vepathurnetramāvilam//  
 Su.2.1.72  vāyurūrdhvaṁ tvaci svāpastodo
                        manyāhanugrahaḥ/ tamarditamiti grāhurvyādhiṁ vyādhiviśāradāḥ//  
 Su.2.1.73  kṣīṇasyānimiṣākṣasya
                            prasaktaṁ † 
                        saktabhāṣiṇaḥ/ na sidhyatyarditaṁ bāḍhaṁ trivarṣaṁ vepanasya ca//  
 Su.2.1.74 
 † pārṣṇipratyaṅgulīnāṁ
                        tu kaṇḍarā yā+anilārditāḥ/  † sakthnaḥ kṣepaṁ nigṛhṇīyādgṛdhrasīti hi sā smṛtā//  
 Su.2.1.75 
 † talapratyaṅgulīnāṁ tu
                        kaṇḍarā bāhupṛṣṭhataḥ/ bāhvoḥ karmakṣayakarī viśvācīti hi sā smṛtā//  
 Su.2.1.76  vātaśoṇitajaḥ śopho jānumadhye
                        mahārujaḥ/ śiraḥ kroṣṭukapūrvaṁ tu sthūlaḥ kroṣṭukamūrdhavat//  
 Su.2.1.77  vāyuḥ  † kaṭyāṁ sthitaḥ sakthnaḥ
                        kaṇḍarāmākṣipedyadā/ svañjastadā bhavejjantuḥ, paṅguḥ sakthnordvayorvadhāt//  
 Su.2.1.78  prakrāman vepate yastu
                        svañjanniva ca gacchati/ kalāyasvañjaṁ taṁ vidyānmuktasandhiprabandhanam//  
 Su.2.1.79  nyaste tu viṣamaṁ(me) pāde rujaḥ
                        kuryāt samīraṇaḥ/ vātakaṇṭaka ityeṣa vijñeyaḥ khaḍu(la)kāśritaḥ//  
 Su.2.1.80  pādayoḥ kurute dāhaṁ
                        pittāsṛksahito+anilaḥ/ viśeṣataścaṅkramaṇāt pādadāhaṁ tamādiśet//  
 Su.2.1.81  hṛṣyataścaraṇau yasya bhavataśca
                            prasuptavat † /
                        pādaharṣaḥ sa vijñeyaḥ kaphavātaprakopajaḥ//  
 Su.2.1.82  aṁsadeśasthito vāyuḥ
                        śoṣayitvāṁ+asabandhanam/ sirāścākuñcya tatrastho janayatyavabāhukam//  
 Su.2.1.83  yadā śabdavahaṁ sroto
                        vāyurāvṛtya tiṣṭhati/ śuddhaḥ śleṣmānvito vā+api bādhiryaṁ tena jāyate//  
 Su.2.1.84  hanuśaṅkhaśirogrīvaṁ yasya
                        bhindannivānilaḥ/ karṇayoḥ kurute śūlaṁ karṇaśūlaṁ taducyate//  
 Su.2.1.85  āvṛtya sakapho vāyurdhamanīḥ
                        śabdavāhīnīḥ/ narān karotyakriyakānmūkaminmiṇagadgadān//  
 Su.2.1.86  adho yā vedanāṁ yāti
                        varcomūtrāśayotthitā/ bhindatīva gudopasthaṁ sā tūnītyabhidhīyate//  
 Su.2.1.87  gudopasthotthitā saiva
                        pratilomavisarpiṇī/ vegaiḥ pakvāśayaṁ yāti pratitūnīti sā smṛtā//  
 Su.2.1.88 
                        sāṭopamatyugrarujamādhmātamudaraṁ bhṛśam/ ādhmānamiti jānīyādghoraṁ
                        vātanirodhajam//  
 Su.2.1.89  vimuktapārśvahṛdayaṁ
                        tadevāmāśayotthitam/ pratyādhmānaṁ vijānīyāt kaphavyākulitānilam//  
 Su.2.1.90  aṣṭhīlāvadghanaṁ
                        granthimūrdhvamāyatamunnatam/ vātāṣṭhīlāṁ vijānīyādbahirmārgavarodhinīm † //  
 Su.2.1.91  enāmeva rujāyuktāṁ
                        vātaviṇmūtrarodhinīm/ pratyaṣṭhīlāmiti vadejjāṭhare tiryagutthitām// 
 iti suśrutasaṁhitāyāṁ nidānasthāne vātavyādhinidānaṁ nāma
                        prathamo+adhyāyaḥ //1// 
 
 
                    dvitīyo+adhyāyaḥ/
                     Su.2.2.1  athāto+arśasāṁ nidānaṁ
                        vyākhyāsyāmaḥ//  
 Su.2.2.2  yathovāca bhagavān dhanvantariḥ//  
 Su.2.2.3  ṣaḍarśāṁsi bhavanti
                        vātapittakaphaśoṇitasannipātaiḥ sahajāni cet//  
 Su.2.2.4  tatrānātmavatāṁ yathoktaiḥ
                        prakopaṇairviruddhādhyaśanastrīprasaṅgotkaṭukāsanapṛṣṭhayānavvegavidhāraṇādibhirviśeṣaiḥ
                        prakupitā doṣā ekaśo dviśaḥ samastāḥ śoṇitasahitā vā yathoktaṁ prasṛtāḥ
                        pradhānadhamanīranuprapadyādho gatvā gudamāgamya pradūṣya
                        gudavalīrmāṁsaprarohāñjanayanti viśeṣato mandāgneḥ, tathā
                            tṛṇakāṣṭhopalaloṣṭhavastrādibhiḥ †  śītodakasaṁsparśanādvā kandāḥ parivṛddhimāsādayanti,
                        tānyarśāṁsītyācakṣate//  
 Su.2.2.5  tatra
                        sthūlāntrapratibaddhamardhapañcāṅgulaṁ gudamāhuḥ, tasmin
                        valayastisro+adhyāṅgulāntarasaṁbhūtāḥ pravāhaṇī visarjanī saṁvaraṇī ceti
                            caturaṅgulāyatāḥ † ;
                        sarvāstiryagekāṅgulocchritāḥ//  
 Su.2.2.6  śaṅkhāvartanibhāścāpi uparyupari
                        saṁsthitāḥ/ gajatālunibhāścāpi varṇataḥ saṁprakīrtitāḥ/ romāntebhyo
                        yavādhyardho gudauṣṭhaḥ parikīrtitaḥ//  
 Su.2.2.7  prathamā tu
                        gudauṣṭhādaṅgulamātre//  
 Su.2.2.8  teṣāṁ tu bhaviṣyatāṁ pūrvarūpāṇi
                        anne+aśraddhā kṛcchrāt paktiramlīkā paridāho viṣṭambhaḥ pipāsā
                        sakthisadanamāṭopaḥ kārśyamudgārabāhulyamakṣṇoḥ śvayathurantrakūjanaṁ
                        gudaparikartanamāśaṅkā pāṇḍurogagrahaṇīdoṣaśoṣāṇāṁ kāsaśvāsau
                        balahānirmramastandrā nidrendriyadaurbalyaṁ ca//  
 Su.2.2.9  jāteṣvetānyeva lakṣaṇāni
                        pravyaktatarāṇi bhavanti//  
 Su.2.2.10  tatra mārutāt
                        pariśuṣkāruṇavivarṇāni viṣamamadhyāni  † kadambapuṣpatuṇḍikerīnāḍīmukulasūcīmukhākṛtīni ca
                        bhavanti; tairupadrutaḥ saśūlaṁ saṁhatamupaveśyate,
                        kaṭīpṛṣṭhapārśvameḍhragudamābhipradeśeṣu cāsya vedanā bhavanti,
                        gulmāṣṭhīlāplīhodarāṇi cāsya tannimittānyeva bhavanti,
                        kṛṣṇatvaṅnakhanayanadaśanavadanamūtrapurīṣaśca puruṣo bhavati//  
 Su.2.2.11  pittānnīlāgrāṇi tanūni visarpīṇi
                        pītāvabhāsāni yakṛtprakāśāni śukajihvāsaṁsthānāni yavamadhyāni
                        jalaukovaktrasadṛśāni praklinnāni ca bhavanti; tairupadrutaḥ sadāhaṁ
                        sarudhiramatisāryate, jvaradāhapipāsāmūrcchāścāsyopadravā bhavanti,
                        pītatvaṅnakhanayanadaśanavadanamūtrapurīṣaśca puruṣo bhavati//  
 Su.2.2.12  śleṣmajāni śvetāni mahāmūlāni
                        sthirāṇi vṛttāni snigdhāni pāṇḍūni karīrapanasāsthigostanākārāṇi, na
                        bhidyante na sravanti kaṇḍūbahulāni ca bhavanti; tairupadrutaḥ
                        saśleṣmāṇamanalpaṁ māṁsadhāvanaprakāśamatisāryate,
                        śophaśītajvarārocakāvipākaśirogauravāṇi cāsya tannimittānyeva bhavanti,
                        śuklatvaṅgakhanayanadaśanavadanamūtrapurīṣaśca puruṣo bhavati//  
 Su.2.2.13  raktajāni
                            nyagrodhaprarohavidrumakākaṇantikāphalasadṛśāni †  pittalakṣaṇāni ca,
                        yadā+avagāḍhapurīṣapīḍitāni bhavanti tadā+atyarthaṁ duṣṭamanalpamasṛk sahasā
                        visṛjanti, tasya cātipravṛttau śoṇitāti yogopadravā bhavanti//  
 Su.2.2.14  sannipātajāni
                            sarvadoṣalakṣaṇayuktāni † //  
 Su.2.2.15  sahajāni
                        duṣṭaśoṇitaśukranimittāni, teṣāṁ doṣata eva prasādhanaṁ kartavyaṁ,
                        viśeṣataścaitāni durdarśanāni paruṣāṇi  † pāṁsūni dāruṇānyantarmukhāni; tairupadrutaḥ
                        kṛśo+alpabhuk sirāsantatagātro+alpaprajaḥ kṣīṇaretāḥ kṣāmasvaraḥ
                            krodhano+alpāgniprāṇaḥ †  paramalasaśca, tathā ghrāṇaśiro+akṣināsāśravaṇarogī,
                        satatamantrakūjāṭopahṛdayopalepārocakaprabhṛtibhiḥ pīḍyate//  
 Su.2.2.16  bhavati cātra---
                        bāhyamadhyavalisthānāṁ pratikuryādbhiṣagvaraḥ/ antarvalisamutthānāṁ
                        pratyākhyāyācaret kriyām//  
 Su.2.2.17  parkupitāstu doṣā
                        meḍhramabhiprapannā māṁsaśoṇite pradūṣya kaṇḍūṁ janayanti, tataḥ kaṇḍūyanāt
                        kṣataṁ samupajāyate, tasmiṁśca kṣate duṣṭamāṁsajāḥ prarohāḥ
                        picchilalarudhirasrāviṇo jāyante kūrcakino+abhyantaramupariṣṭādvā, te tu
                        śepho vināśayantyupaghnanti ca puṁstvaṁ; yonimabhiprapannāḥ sukumārān
                        durgandhān picchilarudhirasrāviṇaśchatrākārān karīrāñjanayanti, te tu
                        yonimupaghnantyārtavaṁ ca; nābhimabhiprapannāḥ sukumārān durgandhān
                        picchilān gaṇḍūpadamukhasadṛśān karīrāñjanayanti; ta evordhvamāgatāḥ
                        śrotrākṣighrāṇavadaneṣvarśāṁsyupanirvartayanti; tatra karṇajeṣu bādhiryaṁ
                        śūlaṁ pūtikarṇatā ca, netrajeṣu vartmā varodho vedanā srāvo darśananāśaśca,
                        ghrāṇajeṣu pratiśyāyo+atimātraṁ kṣavathuḥ kṛcchrocchvāsatā pūtinasyaṁ
                        sānunāsikavākyatvaṁ śiroduḥkhaṁ ca; vaktrajeṣu
                        kaṇṭhauṣṭhatālūnāmanyatamasmiṁstairgadgadavākyatā rasājñānaṁ mukharogāśca
                        bhavanti//  
 Su.2.2.18  vyānastu prakupitaḥ śleṣmāṇaṁ
                        parigṛhya bahiḥ sthirāṇi kīlavadarśāṁsi nirvartayati, tāni
                        carmakīlānyarśāṁsītyācakṣate//  
 Su.2.2.19  bhavanti cātra--- teṣu kīleṣu
                        nistodo mārutenopajāyate/ śleṣmaṇā tu savarṇatvaṁ granthitvaṁ ca
                        vinirdiśet//  
 Su.2.2.20  pittaśoṇitajaṁ  † raukṣyaṁ kṛṣṇatvaṁ
                        ślakṣṇatā tathā/ samudīrṇakharatvaṁ ca carmakīlasya lakṣaṇam//  
 Su.2.2.21  arśasāṁ lakṣaṇaṁ vyāsāduktaṁ
                            sāmānyatastu †  yat/
                        tatsarvaṁ prāgvinirdiṣṭātsādhayedbhiṣajāṁ varaḥ//  
 Su.2.2.22  arśaḥsu dṛśyate rūpaṁ yadā
                            doṣadvayasya †  tu/
                        saṁsargaṁ taṁ vijānīyāt saṁsargaḥ sa ca ṣaḍvidhiḥ//  
 Su.2.2.23  tridoṣāṇyalpaliṅgāni yāpyāni tu
                        vinirdiśet/ dvandvajāni dvitīyāyāṁ valau yānyāśritāni ca//  
 Su.2.2.24  kṛcchrasādhyāni tānyāhuḥ
                        parisaṁvatsarāṇi ca/ sannipātasamutthāni sahajāni tu varjayet//  
 Su.2.2.25  sarvāḥ syurvalayo yeṣāṁ
                        durnāmabhirupadrutāḥ/ taistu pratihato vāyurapānaḥ sannivartate//  
 Su.2.2.26  tato vyānena saṅgamya  † jyotirmṛdgāti
                        dehinām// 
 iti suśrutasaṁhitāyāṁ nidānasthāne+arśonidānaṁ nāma
                        dvitīyo+adhyāyaḥ//2//  
 
 
                    tṛtīyo+adhyāyaḥ/
                     Su.2.3.1  athāto+aśmarīṇāṁ nidānaṁ
                        vyākhyāsyāmaḥ//  
 Su.2.3.2  yathovāca bhagavān dhanvantariḥ//  
 Su.2.3.3  catasro+aśmaryo bhavanti;
                        śleṣmādhiṣṭhānāḥ; tadyathā śleṣmaṇā, vātena, pittena, śukreṇa cet//  
 Su.2.3.4 
 † tatrāsaṁśodhanaśīlasyāpathyakāriṇaḥ prakupitaḥ śleṣmā
                        mūtrasaṁpṛkto+anupraviśya bastimaśmarīṁ janayati//  
 Su.2.3.5 
 † tāsāṁ pūrvarūpāṇi
                        jvaro vastipīḍārocakau mūtrakṛcchraṁ bastiśiromuṣkaśephasāṁ vedanā  † kṛcchrāvasādo
                        bastagandhitvaṁ mūtrasyeti//  
 Su.2.3.6  yathāsvavedanāvarṇaṁ duṣṭaṁ
                        sāndramathāvilam/ pūrvarūpe+aśmanaḥ kṛcchrānmūtraṁ sṛjati mānavaḥ † //  
 Su.2.3.7  atha jātāsu
                        nābhibastisevanīmehaneṣvanyatamasmin mehato vedanā mūtradhārāsaṅgaḥ
                        sarudhiramūtratā mūtravikiraṇaṁ gomedakaprakāśamatyāvilaṁ †  sasikataṁ visṛjati;
                        dhāvanalaṅghanaplavanapṛṣṭhayānoṣṇādhvagamanaiścāsya vedanā bhavanti † //  
 Su.2.3.8 
 † tatra śleṣmāśmarī
                        śleṣmalamannamabhyavaharato+atyarthamupalipyādhaḥ parivṛddhiṁ parivṛddhiṁ
                        prāpya bastimukhamadhiṣṭhāya sroto niruṇaddhi, tasya mūtrapratighātāddālyate
                        bhidyate nistudyata iva ca bastirguruḥ śītaśca bhavati; aśmarī cātra śvetā
                        snigdhā mahatī kukkuṭāṇḍapratīkāśā madhūkapuṣpavarṇā vā bhavati, tāṁ
                        ślaiṣmikīmiti vidyāt//  
 Su.2.3.9  pittayutastu śleṣmā
                        saṁghātamupagamya yathoktāṁ parivṛddhiṁ prāpya bastimukhamadhiṣṭhāya sroto
                        niruṇaddhi, tasya mūtrapratīghātādūṣyate cūṣyate dahyate pacyata iva
                        bastiruṣṇavātaśca bhavati; aśmarī cātra saraktā pītāvabhāsā kṛṣṇā
                        bhallātakāsthipratimā madhuvarṇā vā bhavati, tāṁ paittikīmiti vidyāt//  
 Su.2.3.10  vātayutastu śleṣmā
                        saṁghātamupagamya yathoktāṁ parivṛddhiṁ prāpya bastimukhamadhiṣṭhāya sroto
                        niruṇaddhi, tasya mūtrapratīghātāttīvrā vedanā bhavati, tadā+atyarthaṁ
                        pīḍyamāno dantān khādati, nābhiṁ pīḍayati, meḍhraṁ pramṛdgāti, pāyuṁ
                        spṛśati, viśardhate, vidahati, vātamūtrapurīṣāṇi kṛcchreṇa cāsya mehato
                        niḥsaranti; aśmarī cātra śyāvā paruṣā viṣamā kharā
                        kadambapuṣpavatkaṇṭakācitā bhavati, tāṁ vātikīmiti vidyāt//  
 Su.2.3.11  prāyeṇaitāstisro+aśmaryo
                        divāsvapnasamaśanādhyaśanaśītasnigdhagurumadhurāhārapriyatvādviśeṣeṇa
                        bālānāṁ bhavanti; teṣāmevālpabastikāyatvādanupacitamāṁsatvācca basteḥ
                        sukhagrahaṇāharaṇā bhavanti/ mahatāṁ tu śukrāśmarī śukranimittā bhavati//  
 Su.2.3.12  maithunavighātādatimaithunādvā
                             † śukraṁ
                            calitamanirgacchadvimārgagamanādanilo † +abhitaḥ saṁgṛhya meḍhravṛṣaṇayorantare saṁharati,
                        saṁhṛtya copaśoṣayati; sā  † mūtramārgamāvṛṇoti, mūtrakṛcchraṁ bastivedanāṁ
                        vṛṣaṇayośca śvayathumāpādayati, pīḍitamātre ca tasminneva praveśe
                        pravilayamāpadyate; tāṁ śukrāśmarīmiti vidyāt//  
 Su.2.3.13  bhavanti cātra --- śarkarā
                        sikatā meho bhasmākhyo+aśmarivaikṛtam/ aśmaryā śarkarā jñeyā
                        tulyavyañjanavedanā//  
 Su.2.3.14  pavane+anuguṇe sā tu niretyalpā
                        viśeṣataḥ/ sā bhinnamūrtirvātena śarkaretyabhidhīyate//  
 Su.2.3.15  hṛtpīḍā sakthisadanaṁ kukṣiśūlaṁ
                        ca vepathuḥ/ tṛṣṇordhvago+anilaḥ kārṣṇyaṁ daurbalyaṁ pāṇḍugātratā//  
 Su.2.3.16  arocakrāvipākau tu śarkarārte
                        bhavanti ca/ mūtramārgapravṛttā sā saktā kuryādupadravān//  
 Su.2.3.17  daurbalyaṁ sadanaṁ kārśyaṁ
                        kukṣiśūlamarocakam/ pāṇḍutvamuṣṇavātaṁ ca tṛṣṇāṁ hṛtpīḍanaṁ vamim//  
 Su.2.3.18 
                        nābhipṛṣṭhakaṭūmuṣkagudavaṅkṣaṇaśephasām/ ekavārastanutvakko madhye
                        bastiradhomukhaḥ//  
 Su.2.3.19  bastirbastiśiraśaiva pauruṣaṁ
                        vṛṣaṇau gudaḥ/ ekasaṁbandhino hyete gudāsthivivarāśritāḥ//  
 Su.2.3.20 
 † alābvā iva rūpeṇa
                        sirāsnāyuparigrahaḥ/ mūtrāśayo malādhāraḥ prāṇāyatanamuttamam//  
 Su.2.3.21  pakvāśayagatāstatra nāḍyo
                        mūtravahāstu yāḥ/ tarpayanti  † sadā mūtraṁ saritaḥ sāgaraṁ yathā//  
 Su.2.3.22  sūkṣmatvānnopalabhyante
                        mukhānyāsāṁ sahasraśaḥ/ nāḍībhirupanītasya mūtrasyāmāśayāntarāt//  
 Su.2.3.23  jāgrataḥ svapataścaiva sa
                        niḥsyandena pūryate/ āmukhātsalile nyastaḥ pārśvebhyaḥ pūryate navaḥ//  
 Su.2.3.24  ghaṭo yathā tathā viddhi
                        bastirmūtreṇa pūryate/ evameva praveśena vātaḥ pittaṁ kapho+api vā//  
 Su.2.3.25  mūtrayuktamupasnehāt praviśya
                        kurute+aśmarīm/ apsu svacchā(sthā)svapi yathā niṣiktāsu nave ghaṭe//  
 Su.2.3.26  kālāntareṇa paṅkaḥ
                        syādaśmarīsaṁbhavastathā/ saṁhantyāpo yathā divyā māruto+agniśca vaidyutaḥ//  
 Su.2.3.27  tadvadvalāsaṁ bastisthamūṣmā
                        saṁhanti sānilaḥ/ mārute praguṇe bastau mūtraṁ samyak pravartate/ vikārā
                        vividhāścāpi pratilome bhavanti hi//  
 Su.2.3.28  mūtrāghātāḥ pramehāśca
                        śukradoṣāstathaiva ca/ mūtradoṣāśca ye kecidvastāveva bhavanti hi// 
 iti suśrutasaṁhitāyāṁ nidānasthāne+aśmarīnidānaṁ nāma tṛtīyo+adhyāyaḥ//
                     
 
 
                    caturtho+adhyāyaḥ/
                     Su.2.4.1  athāto bhagandarāṇāṁ nidānaṁ
                        vyākhyāsyāmaḥ//  
 Su.2.4.2  yathovāca bhagavān dhanvantariḥ//  
 Su.2.4.3 
                        vātapittaśleṣmasannipātāgantunimittāḥ
                        śataponakoṣṭragrīvaparisrāviśambūkāvartonmārgiṇo yathāsaṁkhyaṁ pañca
                        bhagandarā bhavanti/ te tu bhagagudabastipradeśadāraṇācca bhagandarā
                        ityucyante/ abhinnāḥ piḍakāḥ, bhinnāstu bhagandarāḥ//  
 Su.2.4.5  tatrāpathyasevināṁ vāyuḥ
                        prakupitaḥ sannivṛttaḥ sthirībhūto  † gudamabhito+aṅgule dvyaṅgule vā māṁsaśoṇite
                        pradūṣyāruṇavarṇāṁ piḍakāṁ janayati, sā+asya todādīn vedanāviśeṣāñjanayati,
                        apratikriyamāṇā ca pākamupaiti, mūtrāśayābhyāsagatatvācca vraṇaḥ praklinnaḥ
                        śataponakavadaṇumukhaiśchidrairāpūryate, tāni ca chidrāṇyajasramacchaṁ
                        phenānuviddhamadhikamāsrāvaṁ  † sravanti, vraṇaśca tāḍyate bhidyate chidyate sūcībhiriva
                        nistudyate, gudaṁ cāvadīryate, upekṣite ca vātamūtrapurīṣaretasāmapyāgamaśca
                        taireva chidrairbhavati; taṁ bhagandaraṁ śataponakamityācakṣate//  
 Su.2.4.6  pittaṁ tu prakupitamanilenādhaḥ
                        preritaṁ pūrvavadavasthitaṁ raktāṁ  † tanvīmucchritāmuṣṭragrīvākāāṁ piḍakāṁ janayati; sā+asya
                        coṣādīn vedanāviśeṣāñjanayati; apratikriyamāṇā ca pākamupaiti;
                        vraṇaścāgnikṣārābhyāmiva dahyate, durgandhamuṣṇamāsrāvaṁ sravati,
                        upekṣitaśca vātamūtrapurīṣaretāṁsi visṛjati; taṁ
                        bhagandaramuṣṭragrīvamityācakṣate//  
 Su.2.4.7  śleṣmā tu prakupitaḥ
                        samīraṇenādhaḥ preritaḥ pūrvavadavasthitaḥ śuklāvabhāsāṁ sthirāṁ kaṇḍūmatīṁ
                        piḍakāṁ janayati, sā+asya kaṇḍvādīn vedanāviśeṣāñajanayati, apratikriyamāṇā
                        ca pākamupaiti, vraṇaśca kaṭhinaḥ saṁrambhī kaṇḍūprāyaḥ
                        picchilamajasramāsrāvaṁ sravati, upekṣitaśca vātamūtrapurīṣaretāṁsi
                        visṛjati; taṁ bhagandaraṁ parīsrāviṇamityācakṣate//  
 Su.2.4.8  vāyuḥ prakupitaḥ prakupitau
                        pittaśleṣmāṇau parigṛhyādho gatvā pūrvavadavasthitaḥ pādāṅguṣṭhāgrapramāṇāṁ
                        sarvaliṅgāṁ piḍakāṁ janayati, sā+asya todadāhakaṇḍvādīn
                        vedanāviśeṣāñjanayati, apratikriyamāṇā ca pākamuapaiti, vraṇaśca
                        nānāvidhavarṇamāsrāvaṁ sravati, pūrṇanadīśambūkāvartavaccātra samuttiṣṭhanti
                        vedanāviśeṣāḥ; taṁ bhagandaraṁ śambūkāvartamityācakṣate//  
 Su.2.4.9  mūḍhena †  māṁsalubdhena yadasthiśalyamannena
                        sahābhyavahṛtaṁ yadā+avagāḍhapurīṣonmiśramapānenādhaḥpreritamasamyagāgataṁ
                        gudamapakṣiṇoti tadā kṣatanimittaḥ kotha upajāyate, tasmiṁśca kṣate
                        pūyarudhirāvakīrṇamāṁsakothe bhūmāviva jalapraklinnāyāṁ krimayaḥ saṁjāyante,
                        te bhakṣayanto gudamanekadhā pārśvato dārayanti, tasya tairmārgaiḥ
                        kṛmikṛtairvātamūtrapurīṣaretāṁsyabhiniḥsarantiḥ; taṁ
                        bhagandaramunmārgiṇamityācakṣate//  
 Su.2.4.10  bhavanti cātra ---
                        utpadyate+alparuk śophāt †  kṣipraṁ cāpyupaśāmayati/ pāyvantadeśe piḍakā sā
                        jñeyā+anyā bhagandarāt//  
 Su.2.4.11  pāyoḥ syād dvyaṅgule deśe
                        gūḍamūlā sarugjvarā/ bhāgandarīti vijñeyā piḍakā+ato viparyayāt//  
 Su.2.4.12  yānayānānmalotsargāt
                        kaṇḍūrugdāhaśophavān/ pāyurbhavedrujaḥ kaṭyāṁ pūrvarūpaṁ bhagandare//  
 Su.2.4.13  ghorāḥ sādhayituṁ duḥkhāḥ sarva
                        eva bhagandarāḥ/  † teṣvasādhyastridoṣotthaḥ kṣatajaśca bhagandaraḥ// 
 iti suśrutasaṁhitāyāṁ nidānasthāne bhagandaranidānaṁ nāma
                        caturtho+adhyāyaḥ //4// 
 
 
                    pañcamo+adhyāyaḥ/
                     Su.2.5.1  athātaḥ kuṣṭhanidānaṁ
                        vyākhyāsyāmaḥ//  
 Su.2.5.2  yathovāca bhagavān dhanvantariḥ//  
 Su.2.5.3 
 † mithyāhārācārasya
                        viśeṣādguruviruddhāsātmyājīrṇāhitāśinaḥ snehapītasya vāntasya vā
                        vyāyāmagrāmyadharmasevino grāmyānūpaudakamāṁsāni vā payasā+abhīkṣṇamaśnato
                        yo vā majjatyapsūṣmābhitaptaḥ sahasāchardiṁ vā pratihanti, tasya
                        pittaśleṣmāṇau prakupitau parigṛhyānilaḥ pravṛddhastiryaggāḥ sirāḥ
                        sarprapadya samuddhūya bāhyaṁ mārgaṁ prati samantādvikṣipati, yatra yatra ca
                        doṣo vikṣipto niścarati tatra tatra maṇḍalāni prādurbhavanti, evaṁ
                        samutpannastvaci doṣastatra tatra ca parivṛddhiṁ
                        prāpyāpratikriyamāṇo+abhyantaraṁ pratipadyate dhātūnabhidūṣayan//  
 Su.2.5.4  tasya pūrvarūpāṇi
                        tvakpāruṣyamakasmādromaharṣaḥ kaṇḍūḥ svedabāhulyamasvedanaṁ vā+ † aṅgapradeśānāṁ svāpaḥ
                        kṣatavisarpaṇamasṛjaḥ kṛṣṇatā ceti//  
 Su.2.5.5  tatra sapta mahākuṣṭhāni, ekādaśa
                        kṣudrakuṣṭhāni, evamaṣṭādaśa kuṣṭhāni bhavanti/ tatra
                        mahākuṣṭhānyaruṇodumbararṣya(rkṣa)jihvakapālakākaṇaka@puṇḍarīkadadrukuṣṭhānīti/
                        kṣudrakuṣṭhānyapi sthūlāruṣkaṁ mahākuṣṭhamekakuṣṭhaṁ carmadalaṁ visarpaḥ
                        parisarpaḥ sidhmaṁ vicarcikā kiṭibhaṁ(maṁ) pāmā cakasā ceti//  
 Su.2.5.6  sarvāṇi kuṣṭhāni savātāni
                        sapittāni saśleṣmāṇi sakrimīṇi ca bhavanti, utsannatastu
                        doṣagrahaṇamabhibhavāt//  
 Su.2.5.7  tatra vātenāruṇaṁ,
                        pittenodumbararṣya(rkṣa)jihvakapālakākaṇakāni, sleṣmaṇā puṇḍarīkaṁ
                        dadrukuṣṭhaṁ ceti/ teṣāṁ mahattvaṁ kriyāgurutvamuttarottaraṁ
                        dhātvanupraveśādasādhyatvaṁ ceti//  
 Su.2.5.8  tatra, vātenāruṇābhāni tanūni
                        visarpīṇi todabhedasvāpayuktānyaruṇāni/ pittena  † pakvodumbaraphalākṛtivarṇānyaudumbarāṇi,
                             † ṛṣya(kṣa)jihvāprakāśāni kharāṇi ṛṣya(kṣa)jihvāni,
                        kṛṣṇakapālikāprakāśāni kapālakuṣṭhāni, kākaṇantikāphalasadṛśānyatīva
                        raktakṛṣṇāni kākaṇakāni † ; teṣāṁ caturṇāmapyoṣacoṣaparidāhadhūmāyanāni
                        kṣiprotthānaprapākabheditvāni krimijanma ca sāmānyāni liṅgāni/ śleṣmaṇā
                        puṇḍarīkapatraprakāśāni pauṇḍarīkāṇi, atasīpuṣpavarṇāni tāmrāṇi vā visarpīṇi
                        piḍakāvanti ca dadrukuṣṭhāni; tayordvayorapyutsannatā parimaṇḍalatā
                        kaṇḍūścirotthānatvaṁ ceti sāmānyāni rūpāṇi//  
 Su.2.5.9  kṣudrakuṣṭhānyata ūrdhvaṁ
                        vakṣyāmaḥ ---  † sthūlāni
                        sandhiṣvatidāruṇāni  † sthūlāruṣi syuḥ kaṭhinānyarūṁṣi/ tvakkocabhedasvapanāṅgasādāḥ
                        kuṣṭhe mahatpūrvayute  † bhavanti//  
 Su.2.5.10  kṛṣṇāruṇaṁ yena bhaveccharīraṁ
                        tadekakuṣṭhaṁ pravadanti kuṣṭham † / syuryena kaṇḍūvyathanauṣacoṣāstaleṣu †  taccarmadalaṁ
                        vadanti//  
 Su.2.5.11  visarpavat sarpati sarvato
                        yastvagraktamāṁsānyabhibhūya śīghram/ mūrcchāvidāhāratitodapākām kṛtvā
                        visarpaḥ sa bhavedvikāraḥ//  
 Su.2.5.12  śanaiḥ śarīre piḍakāḥ  † sravantyaḥ sarpanti
                        yāstaṁ parisarpamāhuḥ/ kaṇḍvanvitaṁ śvetamapāyi sidhma †  vidyāttanu †  prāyaśa ūrdhvakāye//  
 Su.2.5.13  rājyo+atikaṇḍvartirujaḥ sarūkṣā
                        bhavanti gātreṣu vicarcikāyām/ kaṇḍūmatī dāharujopapannā vipādikā
                        pādagateyameva//  
 Su.2.5.14  yat srāvi vṛttaṁ ghanamugrakaṇḍu
                        tat snigdhakṛṣṇaṁ kiṭibhaṁ(maṁ) vadanti/  † sāsrāvakaṇḍūparidāhakābhiḥ pāmā+aṇukābhiḥ
                        piḍakābhirūhyā//  
 Su.2.5.15  sphoṭaiḥ sadāhairati saiva
                        kacchūḥ sphikpāṇipādaprabhavairnirūpyā/  † kaṇḍvanvitā yā piḍakā śarīre saṁsrāvahīnā
                        rakasocyate sā//  
 Su.2.5.16 
 † aruḥ sasidhmaṁ rakasā
                        mahacca yaccaikakuṣṭhaṁ kaphajānyamūni/ vāyoḥ prakopāt parisarpamekaṁ śeṣāṇi
                        pittaprabhavāṇi vidyāt//  
 Su.2.5.17  kilāsamapi kuṣṭhavikalpa †  eva; tattrividhaṁ
                        vātena, pittena, śleṣmaṇā ceti/ kuṣṭhakilāsayorantaraṁ tvaggatameva
                        kilāsamaparisrāvi ca/ tadvātena maṇḍalamaruṇaṁ paruṣaṁ paridhvaṁsi ca,
                        pittena padmapatrapratīkāśaṁ saparidāhaṁ ca, śleṣmaṇā śvetaṁ snigdhaṁ
                        bahalaṁ kaṇḍūmacca/ teṣu saṁbaddhamaṇḍalamantejātaṁ raktaroma
                        cāsādhyamagnidagdhaṁ ca//  
 Su.2.5.18  kuṣṭheṣu tu
                        tvaksaṁkocasvāpasvedaśophabhedakauṇyasvaropaghātā vātena,
                            pākāvadaraṇāṅgulipatanakarṇanāsābhaṅgākṣirāgasattvotpattayaḥ †  pittena,
                        kaṇḍūvarṇabhedaśophāsrāvagauravāṇi śleṣmaṇā//  
 Su.2.5.19  tatrādibalapravṛttaṁ pauṇḍarīkaṁ
                        kākaṇaṁ cāsādhyam//  
 Su.2.5.20  bhavanti cātra --- yathā
                        banaspatirjātaḥ prāpya  † kālaprakarṣaṇam/ antarbhūmiṁ vigāheta
                        mūlairvṛṣṭivivardhitaiḥ//  
 Su.2.5.21  evaṁ kuṣṭhaṁ samutpannaṁ tvaci
                        kālaprakarṣataḥ/ krameṇa dhātūn vyāpnoti narasyāpratikāriṇaḥ//  
 Su.2.5.22  sparśahāniḥ
                        svedanatvamīṣatkaṇḍūśca jāyate/ vaivarṇyaṁ rūkṣabhāvaśca kuṣṭhe tvaci  † samāśrite//  
 Su.2.5.23  tvaksvāpo romaharṣaśca
                        svedasyābhipravartanam/ kaṇḍūrvipūyakaścaiva kuṣṭhe śoṇitasaṁśrite//  
 Su.2.5.24  bāhulyaṁ vaktraśoṣaśca kārkaśyaṁ
                        piḍakodgamaḥ/ todaḥ sphoṭaḥ sthiratvaṁ ca kuṣṭhe māṁsasamāśrite//  
 Su.2.5.25  daurgandhyamupadehaśca pūyo+atha
                        krimayastathā/ gātrāṇāṁ bhedanaṁ cāpi kuṣṭhe medaḥsamāśrite//  
 Su.2.5.26  nāsābhaṅgo+akṣirāgaśca kṣate ca
                        krimisaṁbhavaḥ/ bhavet svaropaghātaśca hyasthimajjasamāśrite//  
 Su.2.5.27  kauṇyaṁ gatikṣayo+aṅgānāṁ
                        saṁbhedaḥ kṣatasarpaṇam/ śukrasthānagate liṅgaṁ prāguktāni tathaiva ca//  
 Su.2.5.28  strīpuṁsayoḥ
                        kuṣṭhadoṣādduṣṭaśoṇitaśukrayoḥ/ yadapatyaṁ tayorjātaṁ jñeyaṁ tadapi
                        kuṣṭhitam//  
 Su.2.5.29  kuṣṭhamātmavataḥ sādhyaṁ
                        tvagraktapiśitāśritam/ medogataṁ bhavedyāpyamasādhyamata uttaram//  
 Su.2.5.30 
                        brahmastrīsajjanavadhaparasvaharaṇādibhiḥ/ karmabhiḥ pāparogasya prāhuḥ
                        kuṣṭhasya saṁbhavam † //  
 Su.2.5.31  mriyate yadi kuṣṭhena
                        punarjāte+api gacchati/ gātaḥ kaṣṭarato rogo yathā kuṣṭhaṁ prakīrtitam//  
 Su.2.5.32  āhārācārayoḥ proktāmāsthāya
                        mahatīṁ kriyām/ auṣadhīnāṁ viśiṣṭānāṁ tapasaśca niṣevaṇāt/ yastena mucyate
                        jantuḥ sa puṇyāṁ gatimāpnuyāt//  
 Su.2.5.33  prasaṅgādgātrasaṁsparśānniśvāsāt
                        sahabhojanāt/ sahaśayyāsanāccāpi vastramālyānulepanāt//  
 Su.2.5.34  kuṣṭhaṁ jvaraśca śoṣaśca
                        netrābhiṣyanda eva ca/ aupasargikarogāśca saṁkrāmanti narānnaram// 
 iti suśrutasaṁhitāyāṁ nidānasthāne kuṣṭhanidānaṁ nāma pañcamo+adhyāyaḥ
                        //5// 
 
 
                    ṣaṣṭho+adhyāyaḥ/
                     Su.2.6.1  athātaḥ pramehanidānaṁ
                        vyākhyāsyāmaḥ//  
 Su.2.6.2  yathovāca bhagavān dhanvantariḥ//  
 Su.2.6.3  divāsvapnāvyāyāmālasyaprasaktaṁ
                        śītasnigdhamadhuramedyadravānnapānasevinaṁ puruṣaṁ jānīyāt pramehī
                        bhaviṣyatīti//  
 Su.2.6.4  tasya  † caivaṁpravṛttasyāparipakvā eva
                        vātapittaśleṣmāṇo yadā medasā sahaikatvamupetya mūtravāhisrotāṁsyanusṛtyādho
                        gatvā bastermukhamāśritya nirbhidyante tadā pramehāñjanayanti//  
 Su.2.6.5  teṣāṁ tu pūrvarūpāṇi
                        hastapādataladāhaḥ snigdhapicchilagurutā gātrāṇāṁ madhuraśuklamūtratā tandrā
                        sādaḥ pipāsā durgandhaśca śvāsastālugalajihvādanteṣu malotpattirjaṭilībhāvaḥ
                        keśānāṁ vṛddhiśca nakhānām//  
 Su.2.6.6  tatrāvilaprabhūtamūtralakṣaṇāḥ
                        sarva eva pramehā bhavanti//  
 Su.2.6.7  sarva eva sarvadoṣasamutthāḥ saha
                        piḍakābhiḥ//  
 Su.2.6.8  tatra,  † kaphādudakekṣuvālikāsurāsikatāśanairlavaṇapiṣṭasāndraśukraphenamehā
                        daśa sādhyāḥ, doṣadūṣyāṇāṁ samakriyatvāt;
                        pittānnīlaharidrāmlakṣāramañjiṣṭhāśoṇitamehāḥ ṣaḍ yāpyāḥ, doṣadūṣyāṇāṁ
                        viṣamakriyatvāt; vātāt sarpirvasākṣaudrahastimehāścatvāro+asādhyatamāḥ,
                        mahātyayikatvāt//  
 Su.2.6.9  tatra vātapittamedobhiranvitaḥ
                        śleṣmā śleṣmapramehāñjanayati, vātakaphaśoṇitamedobhiranvitaṁ pittaṁ
                        pittapramehān, kaphapittavasāmajjamedobhiranvito vāyurvātapramehān//  
 Su.2.6.10  tatra,
                        śvetamavedanamudakasadṛśamudakamehī mehati; ikṣurasatulyamikṣuvālikāmehī;
                        surātulyaṁ surāmehī; sarujaṁ sikatānuviddhaṁ sikatāmehī; śanaiḥ sakaphaṁ
                        mṛtsnaṁ śanairmehī; viśadaṁ lavaṇatulyaṁ lavaṇamehī; hṛṣṭaromā
                        piṣṭarasatulyaṁ piṣṭamehī; āvilaṁ sāndraṁ sāndramehī; śukratulyaṁ śukramehī;
                        stokaṁ stokaṁ saphenamacchaṁ phenamehī mehati//  
 Su.2.6.11  ata ūrdhvaṁ pittanimittān
                        vakṣyāmaḥ saphenamacchaṁ nīlaṁ nīlamehī mehati; sadāhaṁ haridrābhaṁ
                        haridrāmehī; amlarasagandhamamlamehī; srutakṣārapratimaṁ kṣāramehī;
                        mañjiṣṭhodakaprakāśaṁ mañjiṣṭhāmehī; śoṇitaprakāśaṁ śoṇitamehī mehati//  
 Su.2.6.12  ata ūrdhvaṁ vātanimittān
                        vakṣyāmaḥ sarpiḥprakāśaṁ sarpirmehī mehati; vasāprakāśaṁ vasāmehī;
                        kṣaudrarasavarṇaṁ kṣaudramehī; mattamātaṅgavadanuprabandhaṁ †  hastimehī mehati//  
 Su.2.6.13 
 † makṣikopasarpaṇamālasyaṁ māṁsopacayaḥ pratiśyāyaḥ
                        śaithilyārocakāvipākāḥ kaphaprasekacchardinidrākāsaśvāsāśceti
                        śleṣmajānāmupadravāḥ; vṛṣaṇayoravadaraṇaṁ bastibhedo meḍhratodo hṛdi
                        śūlamamlīkājvarātīsārārocakā vamathuḥ  † paridhūpanaṁ dāho mūrcchā pipāsā nidrānāśaḥ
                        pāṇḍurogaḥ pītaviṇmūtranetratvaṁ ceti paittikānāṁ; hṛdgraho laulyamanidrā
                        stambhaḥ kampaḥ śūlaṁ baddhapurīṣatvaṁ ceti †  vātajānām/ evamete viṁśati pramehāḥ sopadravā
                        vyākhyātāḥ//  
 Su.2.6.14  tatra
                        vasāmedobhyāmabhipannaśarīrasya tribhirdoṣaiścānugatadhātoḥ pramehiṇo
                            daśa †  piḍakā
                        jāyante/ tadyathā śarāvikā, sarṣapikā, kacchapikā, jālinī, vinatā, putriṇī,
                        masūrikā, alajī, vidārikā, vidradhikā ceti//  
 Su.2.6.15  śarāvamātrā tadrūpā nimnamadhyā
                        śarāvikā/ gaurasarṣapasaṁsthānā tatpramāṇā ca sārṣapī//  
 Su.2.6.16  sadāhā kūrmasaṁsthānā jñeyā
                        kacchapikā budhaiḥ/ jālinī tīvradāhā tu māṁsajālasamāvṛtā † //  
 Su.2.6.17  mahatī piḍakā nīlā piḍakā vinatā
                            smṛtā † /
                        mahatyalpācitā jñeyā piḍakā sā tu putriṇī//  
 Su.2.6.18  masūrasamasaṁsthānā jñeyā sā tu
                        masūrikā/ raktā sitā sphoṭavatī dāruṇā tvalajī bhavet//  
 Su.2.6.19  vidārīkandavadvṛttā kaṭhinā ca
                        vidārikā/ vidradherlakṣaṇairyuktā jñeyā vidradhikā budhaiḥ//  
 Su.2.6.20  gude hṛdi śirasyaṁse pṛṣṭhe
                        marmaṇi cotthitāḥ/ sopadravā  † durbalāgreḥ piḍakāḥ parivarjayet//  
 Su.2.6.21  kṛtsnaṁ śarīraṁ niṣpīḍya
                        medomajjavasāyutaḥ/ adhaḥ prakramate vayustenāsādhyāstu vātajāḥ//  
 Su.2.6.22  pramehapūrvarūpāṇāmākṛtiryatra
                        dṛśyate/ kiṁciccāpyadhikaṁ mūtraṁ taṁ  † pramehiṇamādiśet//  
 Su.2.6.23  kṛtsnānyardhāni vā yasmin
                        pūrvarūpāṇi mānave/ pravṛttamūtramatyarthaṁ taṁ pramehiṇamādiśet † //  
 Su.2.6.24  piḍakāpiḍitaṁ
                        gāḍhamupasṛṣṭamupadravaiḥ/ madhumehinamācaṣṭe sa cāsādhyaḥ prakīrtitaḥ//  
 Su.2.6.25  sa cāpi gamanāt sthānaṁ
                        sthānadāsanamicchati/ āsanādvṛṇute śayyāṁ śayanāt  † svapnamicchati//  
 Su.2.6.26  yathā hi  † varṇānāṁ pañcānāmutkarṣāpakarṣakṛtena
                        saṁyogaviśeṣeṇa śabalababhrukapilakapotamecakādīnāṁ
                        varṇānāmanekeṣāmutpattirbhavati, evameva
                        doṣadhātumalāhāraviśeṣeṇotkarṣāpakarṣakṛtena saṁyogaviśeṣeṇa pramehāṇāṁ
                        nānākaraṇaṁ bhavati//  
 Su.2.6.27  bhavati cātra sarva eva
                        pramehāstu kālenāpratikurvataḥ † / madhumehatvamāyānti tadā+asādhyā bhavanti hi// 
 iti suśrutasaṁhitāyāṁ nidānasthāne pramehanidānaṁ nāma ṣaṣṭho+adhyāyaḥ
                        //6// 
 
 
                    saptamo+adhyāyaḥ/
                     Su.2.7.1  athāta udarāṇāṁ nidānaṁ
                        vyākhyāsyāmaḥ//  
 Su.2.7.2  yathovāca bhagavān dhanvantariḥ//  
 Su.2.7.3  dhanvantarirdharmabhṛtāṁ variṣṭho
                            rājarṣirindrapratimo+abhavadyaḥ † / brahmarṣiputraṁ vinayopapannaṁ śiṣyaṁ śubhaṁ
                        suśrutamanvaśāt saḥ//  
 Su.2.7.4  pṛthak samastairapi ceha doṣaiḥ
                        plīhodaraṁ baddhagudaṁ tathaiva/ āgantukaṁ saptamamaṣṭamaṁ ca dakodaraṁ ceti
                        vadanti tāni//  
 Su.2.7.5  sudurbalāgnerahitāśanasya
                        saṁśuṣkapūtyannaniṣevaṇādvā/ snehādimithyācaraṇācca jantorvṛddhiṁ gatāḥ
                        koṣṭhamabhiprapannāḥ//  
 Su.2.7.6  gulmākṛtivyañjitalakṣaṇāni
                        kurvanti ghorāṇyudarāṇi doṣāḥ/ koṣṭhādupasnehavadannasāro niḥsṛtya
                        duṣṭo+anilaveganunnaḥ//  
 Su.2.7.7  tvacaḥ samunnamya śanaiḥ
                        samantādvivardhamāno jaṭharaṁ karoti/ tatpūrvarūpaṁ
                        balavarṇakāṅkṣāvalīvināśo jaṭhare hi rājyaḥ//  
 Su.2.7.8  jīrṇāparijñānavidāhavatyo bastau
                        rujaḥ pādagataśca śophaḥ/ saṁgṛhya pārśvodarapṛṣṭhanābhīryadvardhate
                        kṛṣṇasirāvanaddham//  
 Su.2.7.9  saśūlamānāhavadugraśabdaṁ
                        satodabhedaṁ pavanātmakaṁ tat/ yaccoṣatṛṣṇājvaradāhayuktaṁ pītaṁ sirā bhānti
                        ca yatra pītāḥ//  
 Su.2.7.10  pītākṣiviṇmūtranakhānanasya
                        pittodaraṁ tattvacirābhivṛddhi/ yacchītalaṁ śuklasirāvanaddhaṁ guru sthiraṁ
                        śuklanakhānanasya//  
 Su.2.7.11  snigdhaṁ mahacchophayutaṁ
                        sasādaṁ kaphodaraṁ tattu cirābhivṛddhi/ striyo+annapānaṁ
                        nakharomamūtraviḍārtavairyuktamasādhuvṛttāḥ//  
 Su.2.7.12  yasmai prayacchantyarayo
                        garāṁśca duṣṭāmbudūṣīviṣasevanādvā/ tenāśu raktaṁ kupitāśca doṣāḥ kurvanti
                        ghoraṁ jaṭharaṁ triliṅgam//  
 Su.2.7.13  viśeṣataḥ kupyati dahyate ca sa
                        cāturo mūrcchati saṁprasaktaṁ pāṇḍuḥ kṛśaḥ śuṣyati tṛṣṇayā ca//  
 Su.2.7.14 
 † prakīrtitaṁ dūṣyudaraṁ
                        tu ghoraṁ plīhodaraṁ kīrtayato nibodha/ vidāhyabhiṣyandiratasya jantoḥ
                        praduṣṭamatyarthamasṛk kaphaśca//  
 Su.2.7.15  plīhābhivṛddhiṁ satataṁ karoti
                        plīhodaraṁ tat pravadanti tajjñāḥ/ vāme ca pārśve parivṛddhimeti viśeṣataḥ
                        sīdati cāturo+atra//  
 Su.2.7.16  mandajvarāgniḥ
                        kaphapittaliṅgairupadrutaḥ kṣīṇabalo+atipāṇḍuḥ/ savyetarasmin yakṛti
                        praduṣṭe jñeyaṁ yakṛddālyudaraṁ tadeva//  
 Su.2.7.17  yasyāntramannairupalepibhirvā
                        bālāśmabhirvā  † sahitaiḥ
                        pṛthagvā/ saṁcīyate tatra malaḥ sadoṣaḥ krameṇa nāḍyāmiva saṁkaro hi//  
 Su.2.7.18  nirudhyate cāsya gude purīṣaṁ
                        nireti kṛcchrādapi cālpamalpam/ hṛnnābhimadhye parivṛddhimeti ta(ya)ccodaraṁ
                        viṭsamagandhikaṁ ca//  
 Su.2.7.19  pracchardayan baddhagudī
                        vibhāvyaḥ tataḥ parisrāvyudaraṁ nibodha/ śalyaṁ yadannopahitaṁ tadantraṁ
                        bhinatti yasyāgatamanyathā vā//  
 Su.2.7.20  tasmāt sruto+antrāt
                        salilaprakāśaḥ srāvaḥ sravedvai gudatastu bhūyaḥ/nābheradhaścodarameti
                        vṛddhiṁ nistudyate+atīva vidahyate ca//  
 Su.2.7.21  etat parisrāvyudaraṁ pradiṣṭaṁ
                        dakodaraṁ kīrtayato nibodha/ yaḥ snehapīto+apyanuvāsito vā vānto
                        virikto+apyathavā nirūḍhaḥ//  
 Su.2.7.22  pibejjalaṁ śītalamāśu tasya
                        srotāṁsi duṣyanti hi tadvahāni/ snehopalipteṣvathavā+api teṣu dakodaraṁ
                        pūrvavadabhyupaiti//  
 Su.2.7.23  snigdhaṁ mahat saṁparivṛttanābhi
                        bhṛśonnataṁ pūrṇamivāmbunā ca/ yathā dṛtiḥ kṣubhyati kampate ca śabdāyate
                        cāpi  † dakodaraṁ tat//  
 Su.2.7.24  ādhmānaṁ
                        gamane+aśaktirdaurbalyaṁ durbalāgnitā/ śophaḥ sadanamaṅgānāṁ saṅgo
                        vātapurīṣayoḥ/ dāhastṛṣṇā ca sarveṣu jaṭhareṣu bhavanti hi//  
 Su.2.7.25  ante salilabhāvaṁ hi bhajante
                        jaṭharāṇi tu/ sarvāṇyeva parīpākāttadā  † tāni vivarjayet// 
 iti suśrutasaṁhitāyāṁ nidānasthāne udaranidānaṁ nāma saptamo+adhyāyaḥ
                        //7// 
 
 
                    aṣṭamo+adhyāyaḥ/
                     Su.2.8.1  athāto mūḍhagarbhanidānaṁ
                        vyākhyāsyāmaḥ//  
 Su.2.8.2  yathovāca bhagavān dhanvantariḥ//  
 Su.2.8.3 
                        grāmyadharmayānavāhanādhvagamanapraskhalanaprapatanaprapīḍānadhāvanābhighātaviṣamaśayanāsanopavāsavegābhighātātirūkṣakaṭutiktabhojanaśokātikṣārasevanātisāravamanavirecanapreṅkholanājīrṇagarbhaśātanaprabhṛtibhirviśeṣairbandhānānmucyate
                        garbhaḥ, phalamiva vṛntabandhanādabhighātaviśeṣaiḥ; sa vimuktabandhano
                        garbhāśayamatikramya yakṛtplīhāntravivarairavasraṁsamānaḥ
                        koṣṭhasaṁkṣobhamāpādayati, tasyā jaṭharasaṁkṣomādvāyurapāno mūḍhaḥ
                        pārśvabastiśīrṣodarayoniśūlānāhamūtrasaṅgānāmanyatamamāpādya garbhaṁ  † cyāvayati taruṇaṁ
                        śoṇitasrāveṇa; tameva
                        kadācidvivṛddhamasamyagāgatamapatyapathamanuprāptamanirasyamānaṁ
                        viguṇāpānasaṁmohitaṁ garbhaṁ mūḍhagarbhamityācakṣate//  
 Su.2.8.4  tataḥ kīlaḥ †  pratikhuro bījakaḥ parigha iti/ tatra
                        ūrdhvabāhuśiraḥpādo yo yonimukhaṁ niruṇaddhi kīla iva sa kīlaḥ;
                        niḥsṛtahastapādaśirāḥ kāyasaṅgī pratikhuraḥ; yo nirgacchatyekaśirobhujaḥ sa
                        bījakaḥ; yastu parigha iva yonimukhamāvṛtya tiṣṭhati sa parighaḥ; iti
                        caturvidho bhavatītyeke bhāṣante/ tattu na samyak; kasmāt sa yadā
                        viguṇānilaprapīḍito+apatyapathamanekadhā prapadyate tadā saṅkhyā hīyate//  
 Su.2.8.5  tatra kaściddvābhyāṁ sakthibhyāṁ
                        yonimukhaṁ pratipadyate; kaścidābhugnaikasakthirekena;
                        kaścidābhugnasakthiśarīraḥ sphigdeśena tiryagāgataḥ;
                        kaściduraḥpārśvapṛṣṭhānāmanyatamena yonidvāraṁ pidhāyāvatiṣṭhate;
                        antaḥpārśvāpavṛttaśirāḥ kaścidekena bāhunā; kaścidābhugnaśirā bāhudvayena;
                        kaścidābhugnamadhyo hastapādaśirobhiḥ; kaścidekena sakthnā yonimukhaṁ
                        pratipadyate+apareṇa pāyum; ityaṣṭavidhā mūḍhagarbhagatiruddiṣṭā samāsena//  
 Su.2.8.6  tatra dvāvantyāvasādhyau
                        mūḍhagarbhau, śeṣānapi  † viparītendriyārthākṣepakayonibhraṁśasṁvaraṇamakkallaśvāsakāsabhramanipīḍitān
                        pariharet//  
 Su.2.8.7 
 † bhavanti cātra kālasya
                        pariṇāmena muktaṁ vṛntādyathā paham/ prapadyate svabhāvena nānyathā patituṁ
                        dhruvam//  
 Su.2.8.8  evaṁ kālaprakarṣeṇa mukto
                        nāḍīnibandhanāt/ garbhāśayastho yo garbho jananāya prapadyate//  
 Su.2.8.9  kṛmivātābhighātaistu
                        tadevopadrutaṁ phalam/ patatyakāle+api yathā tathā syādgarbhavicyutiḥ//  
 Su.2.8.10  ācaturthāttato māsāt
                            prasravedgarbhavicyutiḥ † / tataḥ sthiraśarīrasya pātaḥ pañcamaṣaṣṭhayoḥ//  
 Su.2.8.11  pravidhyati śiro yā tu śītāṅgī
                        nirapatrapā/ nīloddhatasirā hanti sā garbhaṁ sa ca tāṁ tathā//  
 Su.2.8.12  garbhāspandanamāvīnāṁ praṇāśaḥ
                        śyāvapāṇḍutā/ bhavatyucchvāsapūtitvaṁ  † śūlaṁ cāntarbhṛte śiśau//  
 Su.2.8.13  mānasāgantubhirmāturupatāpaiḥ
                        prapīḍitaḥ/ garbho vyāpadyate kukṣau vyādhibhiśca prapīḍitaḥ//  
 Su.2.8.14 
 † bastamāravipannāyāḥ
                        kukṣiḥ praspandate yadi/ tatkṣaṇājjanmakāle taṁ
                        pāṭayitvoddharedbhiṣak// 
 iti suśrutasaṁhitāyāṁ nidānasthāne mūḍhagarbhanidānaṁ
                        nāmāṣṭamo+adhyāyaḥ //8// 
 
 
                    navamo+adhyāyaḥ/
                     Su.2.9.1  athāto vidradhīnāṁ nidānaṁ
                        vyākhyāsyāmaḥ//  
 Su.2.9.2  yathovāca bhagavān dhanvantariḥ//  
 Su.2.9.3  sarvāmaraguruḥ
                        śrīmānnimittāntarabhūmipaḥ/ śiṣyāyovāca nikhilamidaṁ vidradhilakṣaṇam//  
 Su.2.9.4  tvagraktamāṁsamedāṁsi
                        pradūṣyāsthisamāśritāḥ/ doṣāḥ śophaṁ śanairghoraṁ janayantyucchritā bhṛśam//  
 Su.2.9.5  mahāmūlaṁ rujāvantaṁ vṛttaṁ cā
                        (vā)+apyathavā++āyatam/ tamāhurvidradhiṁ dhīrā vijñeyaḥ sa ca ṣaṅvidhaḥ//  
 Su.2.9.6  pṛthagdoṣaiḥ samastaiśca
                        kṣatenāpyasṛjā tathā/ ṣaṇṇāmapi hi teṣāṁ tu lakṣaṇaṁ saṁpravakṣyate//  
 Su.2.9.7  kṛṣṇo+aruṇo vā paruṣo
                        bhṛśamatyarthavedanaḥ/ citrotthānaprapākaśca vidradhirvātasaṁbhavaḥ//  
 Su.2.9.8  pakvodumbarasaṅkāśaḥ śyāvo vā
                        jvaradāhavān/ kṣiprotthānaprapākaśca vidradhiḥ pittasaṁbhavaḥ//  
 Su.2.9.9  śaravasadṛśaḥ pāṇḍuḥ śītaḥ
                        stabdho+alpavedanaḥ/ cirotthānaprapākaśca sakaṇḍuśca kaphotthitaḥ//  
 Su.2.9.10  tanupītasitāścaiṣāmāsrāvāḥ
                        kramaśaḥ smṛtāḥ/ nānāvarṇarujāsrāvo ghāṭālo viṣamo mahān//  
 Su.2.9.11  viṣamaṁ pacyate cāpi vidradhiḥ
                        sānnipātikaḥ/ taistairbhāvairabhihate kṣate vā+apathyasevinaḥ//  
 Su.2.9.12  kṣatoṣmā vāyuvisṛtaḥ saraktaṁ
                        pittamīrayet/ jvarastṛṣṇā ca dāhaśca jāyate tasya dehinaḥ//  
 Su.2.9.13  eṣa vidradhirāgantuḥ
                        pittavidradhilakṣaṇaḥ/ kṛṣṇasphoṭāvṛtaḥ śyāvastīvradāharujājvaraḥ † //  
 Su.2.9.14  pittavidradhiliṅgastu
                        raktavidradhirucyate/ uktā vidradhayo hyete teṣvasādhyastu sarvajaḥ//  
 Su.2.9.15  ābhyantarānatastūrdhvaṁ
                        vidradhīn paricakṣate/ gurvasātmyaviruddhānnaśuṣkasaṁsṛṣṭabhojanāt † //  
 Su.2.9.16 
                        ativyavāyavyāyāmavegāghātavidāhibhiḥ/ pṛthak saṁbhūya vā doṣāḥ kupitā
                        gulmarūpiṇam//  
 Su.2.9.17  valmīkavatsamunnaddhamantaḥ
                        kurvanti vidradhim/ gude bastimukhe nābhyāṁ kukṣau vaṅkṣaṇayostathā//  
 Su.2.9.18  vṛkkayoryakṛti plīhni hṛdaye
                        klomni vā tathā/ teṣāṁ liṅgāni jānīyādbāhyavidradhilakṣaṇaiḥ//  
 Su.2.9.19 
 † āmapakvaiṣaṇīyācca
                        pakvāpakvaṁ vinirdiśet/ adhiṣṭhānaviśeṣeṇa liṅgaṁ śṛṇu viśeṣataḥ//  
 Su.2.9.20  gude vātanirodhastu bastau
                        kṛcchrālpamūtratā/ nābhyāṁ hikkā tathā++āṭopaḥ kukṣau mārutakopanam//  
 Su.2.9.21  kaṭīpṛṣṭhagrahastīvro
                        vaṅkṣaṇotthe tu vidradhau/ vṛkkayoḥ pārśvasaṅkocaḥ
                        plīhnyucchvāsāvarodhanam//  
 Su.2.9.22  sarvāṅgapragrahastīvro hṛdi
                        śūlaśca dāruṇaḥ/ śvāso yakṛti tṛṣṇā ca pipāsā klomaje+adhikā//  
 Su.2.9.23  āmo vā yadi vā pakvo mahān vā
                        yadi vetaraḥ/ sarvo marmotthitaścāpi †  vidradhiḥ kaṣṭa ucyate//  
 Su.2.9.24  nābheruparijāḥ pakvā
                        yāntyūrdhvamitare tvadhaḥ/ jīvatyadho niḥsruteṣu sruteṣūrdhvaṁ na jīvati//  
 Su.2.9.25  hṛnnābhibastivarjyā ye teṣu
                        bhinneṣu bāhyataḥ/ jīvet kadācit puruṣo netareṣu kadācana//  
 Su.2.9.26  strīṇāmapaprajātānāṁ prajātānāṁ
                        tathā+ahitaiḥ/ dāhajvarakaro ghoro jāyate raktavidradhiḥ//  
 Su.2.9.27  api samyakprajātānāmasṛk
                        kāyādaniḥsṛtam/ raktajaṁ vidradhiṁ kuryāt kuksau makkallasaṁjñitam//  
 Su.2.9.28  saptāhānnopaśāntaścettato+asau
                        saṁprapacyate/ viśeṣamatha vakṣyāmi spaṣṭaṁ vidradhigulmayoḥ//  
 Su.2.9.29 
                        gulmadoṣasamutthānadvidradhergulmakasya ca/ kasmānna pacyate gulmo vidradhiḥ
                        pākameti ca//  
 Su.2.9.30  na nibandho+asti gulmānāṁ
                        vidradhiḥ sanibandhanaḥ/ gulmākārāḥ svayaṁ doṣā vidradhirmāṁsaśoṇite//  
 Su.2.9.31  vivarānucaro granthirapsu
                        budbudako yathā/ evaṁprakāro gulmastu tasmāt pākaṁ na gacchati//  
 Su.2.9.32  māṁsaśoṇitavāhulyāt pākaṁ
                        gacchati vidradhiḥ/ māṁsaśoṇitahīnatvādgulmaḥ pākaṁ na gacchati//  
 Su.2.9.33  gulmastiṣṭhati doṣe sve
                        vidradhirmāṁsaśoṇite/ vidradhiḥ pacyate tasmād gulmaścāpi na pacyate//  
 Su.2.9.34  hṛnnābhibastijaḥ pakvo varjyo
                        yaśca tridoṣajaḥ/ atha majjaparīpāko ghoraḥ samupajāyate//  
 Su.2.9.35  so+asthimāṁsanirodhena dvāraṁ na
                        labhate yadā/ tataḥ sa vyādhinā tena jvalaneneva dahyate//  
 Su.2.9.36  asthi(tha) majjoṣmaṇā tena
                        śīryate dahyamānavat/ vikāraḥ śalyabhūto+ayaṁ kleśayedāturaṁ ciram//  
 Su.2.9.37  athāsya karmaṇā vyādhirdvāraṁ tu
                        labhate yadā/ tato medaḥpramaṁ snigdhaṁ śuklaṁ śītamatho guru//  
 Su.2.9.38  bhinne+asthni niḥsravet †  pūyametadasthigataṁ
                        viduḥ/ vidradhiṁ śāstrakuśalāḥ sarvadoṣarujāvaham// 
 iti suśrutasaṁhitāyāṁ nidānasthāne vidradhinidānaṁ nāma navamo+adhyāyaḥ
                        //9// 
 
 
                    daśamo+adhyāyaḥ/
                     Su.2.10.1  athāto
                        visarpanāḍīstanaroganidānaṁ vyākhyāsyāmaḥ//  
 Su.2.10.2  yathovāca bhagavān
                        dhanvantariḥ//  
 Su.2.10.3  tvaṅmāṁsaśoṇitagatāḥ kupitāstu
                        doṣāḥ sarvāṅgasāriṇamihāsthitamātmaliṅgam/ kurvanti  † vistṛtamanunnatamāśu śophaṁ taṁ sarvato
                        visaraṇācca visarpamāhuḥ//  
 Su.2.10.4  vātātmako+asitamṛduḥ
                        paruṣo+aṅgamardasaṁbhedatodapavanajvaraliṅgayuktaḥ/ gaṇḍairyadā tu
                        viṣamairatidūṣitatvādyuktaḥ sa eva kathitaḥ khalu varjanīyaḥ//  
 Su.2.10.5  pittātmako
                        drutagatirjvaradāhapākasphoṭaprabhedabahulaḥ kṣatajaprakāśaḥ/
                        doṣapravṛddhihatamāṁsasiro yadā syāt srotojakardamanibho na tadā sa
                        sidhyet//  
 Su.2.10.6  śleṣmātmakaḥ sarati
                        mandamaśīghrapākaḥ snigdhaḥ sitaśvayathuralparugugrahaṇḍuḥ/
                        sarvātmakastrividhavarṇarujo+avagāḍhaḥ pakvo na sidhyati ca
                            māṁsasirāpraśātāt † //  
 Su.2.10.7  sadyaḥkṣatavraṇamupetya narasya
                        pittaṁ raktaṁ ca doṣabahulasya karoti śoham/ śyāvaṁ
                        salohitamatijvaradāhapākaṁ sphoṭaiḥ kulatthasadṛśairasitaiśca kīrṇam//  
 Su.2.10.8  sidhyanti vātakaphapittakṛtā
                        visarpāḥ sarvātmakaḥ kṣatakṛtaśca na siddhimeti/ paittānilāvapi ca
                        darśitapūrvaliṅgau sarve ca marmasu bhavanti hi kṛcchrasādhyāḥ//  
 Su.2.10.9  śophaṁ na  † pakvamiti pakvamupekṣate yo yo vā vraṇaṁ
                        pracurapūyamasādhuvṛttaḥ/ abhyantaraṁ praviśati pravidārya tasya sthānāni
                            pūrvavihitāni † 
                        tataḥ sa pūyaḥ//  
 Su.2.10.10 
                        tasyātimātragamanādgatirityataśca nāḍīva yadvahati tena matā tu nāḍī/
                        doṣaistribirbhavati sā pṛthagekaśaśca saṁmūrcchitairapi ca
                        śalyanimittato+anyā//  
 Su.2.10.11  tatrānilāt paruṣasūkṣmamukhī
                        saśūlā phenānuviddhamadhikaṁ sravati kṣapāyām/
                        tṛṭtāpatodasadanajvarabhedahetuḥ pītaṁ sravatyadhikamuṣṇamahaḥsu pittāt//  
 Su.2.10.12  jñeyā
                        kaphādbahughanārjunapicchilāsrā rātrisrutiḥ stimitarukkaṭhinā sakaṇḍūḥ/
                        doṣadvayābhihitalakṣaṇadarśanena tisro gatīrvyatikaraprabhavāstu vidyāt//  
 Su.2.10.13 
                        dāhajvaraśvasanamūrcchanavaktraśoṣā yasyāṁ bhavantyabhihitāni ca lakṣaṇāni/
                        tāmādiśet pavanapittakaphaprakopādghorāmasukṣayakarīmiva kālarātrim//  
 Su.2.10.14  naṣṭaṁ  † kathaṁcidanumārgamudīriteṣu sthāneṣu
                        śalyamacireṇa gatiṁ karoti/ sā phenilaṁ mathitamacchamasṛgvimiśramuṣṇaṁ
                        sraveta sahasā sarujā ca nityam//  
 Su.2.10.15  yāvatyo gatayo yaiśca kāraṇaiḥ
                        saṁbhavanti hi/ tāvantaḥ stanarogāḥ syuḥ strīṇāṁ taireva hetubhiḥ//  
 Su.2.10.16  dhamanyaḥ saṁvṛtadvārāḥ
                        kanyānāṁ stanasaṁśritāḥ/  † doṣāvisaraṇāttāsāṁ na bhavanti stanāmayāḥ//  
 Su.2.10.17  tāsāmeva prajātānāṁ
                        garbhiṇīnāṁ ca tāḥ punaḥ/ svabhāvādeva vivṛtā jāyante saṁbhavantyataḥ//  
 Su.2.10.18  rasaprasādo madhuraḥ
                        pakvāhāranimittajaḥ/ kṛtsnadehāt stanau prāptaḥ stanyamityabhidhīyate//  
 Su.2.10.19  viśasteṣvapi gātreṣu yathā
                        śukraṁ na dṛśyate/  † sarvadehāśritatvācca śukralakṣaṇamucyate//  
 Su.2.10.20  tadeva ceṣṭayuvaterdarśanāt
                        smaraṇādapi/ śabdasaṁśravaṇāt sparśāt saṁharṣācca pravartate//  
 Su.2.10.21  suprasannaṁ manastatra harṣaṇe
                        heturucyate/  † āhārarasayonitvādevaṁ stanyamapi striyāḥ//  
 Su.2.10.22  tadevāpatyasaṁsparśāddarśanāt
                        smaraṇādapi/ grahaṇācca śarīrasya śukravat saṁpravartate//  
 Su.2.10.23  sneho nirantarastatra prasrave
                        heturucyate/ tat kaṣāyaṁ bhavedvātāt kṣiptaṁ ca plavate+ambhasi//  
 Su.2.10.24  pittādamlaṁ sakaṭukaṁ
                        rājyo+ambhasi ca pītikāḥ/ kaphādghanaṁ picchilaṁ ca jale cāpyavasīdati/
                        sarvairduṣṭaiḥ sarvaliṅgamabhighātācca duṣyati//  
 Su.2.10.25  yat kṣīramudake
                            kṣiptamekībhavati † 
                        pāṇḍuram/ madhuraṁ cāvivarṇaṁ ca prasannaṁ tadvinirdiśet//  
 Su.2.10.26  sakṣīrau vā+apyadugdhau vā
                        prāpya doṣaḥ stanau striyāḥ/ raktaṁ māṁsaṁ ca sandūṣya stanarogāya kalpate//  
 Su.2.10.27  pañcānāmapi teṣāṁ tu hitvā
                        śoṇitavidradhim/ lakṣaṇāni samānāni bāhyavidradhilakṣaṇaiḥ// 
 iti suśrutasaṁhitāyāṁ nidānasthāne visarpanāḍīstanaroganidānaṁ nāma
                        daśamo+adhyāyaḥ //10// 
 
 
                    ekādaśo+adhyāyaḥ//
                     Su.2.11.1  athāto
                        granthapacyarbudagalagaṇḍānāṁ nidānaṁ vyākhyāsyāmaḥ//  
 Su.2.11.2  yathovāca bhagavān
                        dhanvantariḥ//  
 Su.2.11.3  vātādayo māṁsamasṛk ca duṣṭāḥ
                        saṁdūṣya medaśca kaphānuviddham † / vṛttonnataṁ vigrathitaṁ tu śophaṁ kurvantyato
                        granthiriti pradiṣṭaḥ//  
 Su.2.11.4  āyamyate vyathyata †  eti todaṁ pratyasyate
                             † kṛtyata eti
                        bhedam/ kṛṣṇo+amṛdurbastirivātataśca binnaḥ sraveccānilajo+asramaccham//  
 Su.2.11.5  dandahyate dhūpyati  † cūṣyate ca pāpacyate
                        prajvalatīva cāpi/ raktaḥ sapīto+apyathavā+api pittādbhinnaḥ
                        sraveduṣṇamatīva cāsram//  
 Su.2.11.6  śīto+avivarṇo+alparujo+atikaṇḍūḥ
                        pāṣāṇavat saṁhananopapannaḥ/ cirābhivṛddhiśca kaphaprakopādbhinnaḥ
                        sravecchuklaghanaṁ ca pūyam//  
 Su.2.11.7  śarīravṛddhikṣayavṛddhihāniḥ
                        snigdho mahānalparujo+atikaṇḍūḥ/ medaḥkṛto gacchati cātra bhinne
                        piṇyākasarpiḥpratimaṁ tu medaḥ//  
 Su.2.11.8  vyāyāmajātairabalasya
                        taistairākṣipya vāyurhi sirāpratānam/ saṁpīḍya saṅkocya viśoṣya cāpi
                        granthiṁ karotyunnatamāśu vṛttam//  
 Su.2.11.9  granthiḥ sirājaḥ sa tu
                        kṛcchrasādhyo bhavedyadi syāt sarujaścalaśca/ aruk sa  † evāpyacalo mahāṁśca marmotthitaścāpi
                        vivarjanīyaḥ//  
 Su.2.11.10 
                        hanvasthikakṣākṣakabāhusandhimanyāgaleṣūpacitaṁ tu medaḥ/ granthiṁ sthiraṁ
                        vṛttamathāyataṁ vā snigdhaṁ kaphaścālparujaṁ karoti//  
 Su.2.11.11  taṁ
                            granthibhistvāmalakāsthimātrairmatsyāṇḍajālapratimaistathā † +anyaiḥ/
                        ananyavarṇairupacīyamānaṁ cayaprakarṣādapacīṁ vadanti//  
 Su.2.11.12  kaṇḍūyutāste+alparujaḥ
                        prabhinnāḥ sravanti naśyanti bhavanti cānye/ medaḥkaphābhyāṁ khalu roga eṣa
                        sudustaro varṣagaṇānubandhī//  
 Su.2.11.13  gātrapradeśe kvacideva doṣāḥ
                        saṁmūrcchitā māṁsamabhipradūṣya/ vṛttaṁ sthiraṁ mandarujaṁ
                        mahāntamanalpamūlaṁ ciravṛddhyapākam//  
 Su.2.11.14  kurvanti māṁsopacayaṁ tu
                        śophaṁ tamarbudaṁ śāstravido vadanti/ vātena pittena kaphena cāpi raktena
                        māṁsena ca medasā ca//  
 Su.2.11.15  tajjāyate tasya ca lakṣaṇāni
                        grantheḥ samānāni sadā bhavanti/ doṣaḥ praduṣṭo rudhiraṁ sirāstu saṁpīḍya
                        saṅkocya gatastvapākam//  
 Su.2.11.16  sāsrāvamunnahyati māṁsapiṇḍaṁ
                        māṁsāṅkurairācitamāśuvṛddhim/ sravatyajasraṁ rudhiraṁ
                        praduṣṭamasādhyametadrudhirātmakaṁ syāt//  
 Su.2.11.17  raktakṣayopadravapīḍitatvāt
                        pāṇḍurbhavet so+arbudapīḍitastu/ muṣṭiprahārādibhirardite+aṅge māṁsaṁ
                        praduṣṭaṁ prakaroti śopham//  
 Su.2.11.18  avedanaṁ
                        snigdhamananyavarṇamapākamaśmopamamapracālyam/ praduṣṭamāṁsasya narasya
                        bāḍhametadbhavenmāṁsaparāyaṇasya//  
 Su.2.11.19  māṁsārbudaṁ
                        tvetadasādhyamuktaṁ sādhyeṣvapīmāni vivarjayettu/ saṁprasrutaṁ marmaṇi yacca
                        jātaṁ srotaḥsu vā yacca bhavedacālyam//  
 Su.2.11.20 
 † yajjāyate+anyat khalu
                        pūrvajāte jñeyaṁ tadadhyarbudamarbudajñaiḥ/ yaddvandvajātaṁ yugapat kramādvā
                        dvirarbudaṁ tacca bhavedasādhyam//  
 Su.2.11.21  na pākamāyānti
                        kaphādhikatvānmedobahutvācca viśeṣatastu/ doṣasthiratvādgrathanācca teṣāṁ
                        sarvārbudānyeva nisargatastu//  
 Su.2.11.22  vātaḥ kaphaścaiva  † gale pravṛddhau manye
                        tu saṁsṛtya tathaiva medaḥ/ kurvanti gaṇḍaṁ kramaśaḥ svaliṅgaiḥ samanvitaṁ
                        taṁ galagaṇḍamāhuḥ//  
 Su.2.11.23  todānvitaḥ kṛṣṇasirāvanaddhaḥ
                        kṛṣṇo+aruṇo vā pavanātmakastu/ medonvitaścopacitaśca
                            kālādbhavedatisnigdhataro † +arujaśca//  
 Su.2.11.24  pāruṣyayuktaściravṛddhyapāko
                        yadṛcchayā pākamiyāt kadācit vairasyamāsyasya ca tasya jantorbhavettathā
                        tālugalapraśoṣaḥ//  
 Su.2.11.25  sthiraḥ
                            savarṇo+alparugugrakaṇḍūḥ †  śīto mahāṁścāpi kaphātmakastu/ cirābhivṛddhiṁ kurute
                        cirācca prapacyate mandarujaḥ kadācit//  
 Su.2.11.26  mādhuryamāsyasya ca tasya
                        jantorbhavettathā tālugalapralepaḥ/ snigdho mṛduḥ pāṇḍuraniṣṭagandho  † medaḥkṛto
                        nīrugathātikaṇḍūḥ//  
 Su.2.11.27  pralambate+alābuvadalpamūlo
                             † dehānurūpakṣayavṛddhiyuktaḥ/ snigdhāsyatā tasya bhavecca
                            jantorgale+ † anuśabdaṁ kurute ca nityam//  
 Su.2.11.28  kṛcchrācchvasantaṁ
                        mṛdusarvagātraṁ saṁvatsarātītamarocakārtam/ kṣīṇaṁ ca vaidyo galagaṇḍinaṁ tu
                        bhinnasvaraṁ caiva vivarjayettu//  
 Su.2.11.29  nibaddhaḥ śvayathuryasya
                        muṣkavallambate gale/ mahān vā yadi vā hrasvo  † galagaṇḍaṁ tamādiśet// 
 iti suśrutasaṁhitāyāṁ nidānasthāne galagaṇḍagaṇḍamālāpacyarbudanidānaṁ
                        nāmaikādaśo+adhyāyaḥ //11// 
 
 
                    dvādaśo+adhyāyaḥ/
                     Su.2.12.1  athāto vṛddhyupadaṁśaślīpadānāṁ
                        nidānaṁ vyākhyāsyāmaḥ//  
 Su.2.12.2  yathovāca bhagavān
                        dhanvantariḥ//  
 Su.2.12.3 
                        vātapittaśleṣmaśoṇitamedomūtrāntranimittāḥ sapta vṛddhayo bhavanti/
                            tāsāṁ † 
                        mūtrāntranimitte vṛddhī vātasamutthe kevalamutpattiheturanyatamaḥ//  
 Su.2.12.4  adhaḥ prakupito+anyatamo hi
                        doṣaḥ phalakośavāhinīrabhiprapadya dhamanīḥ phalakoṣayorvṛddhiṁ janayati tāṁ
                        vṛddhimityācakṣate//  
 Su.2.12.5  tāsāṁ bhaviṣyatīnāṁ pūrvarūpāṇi
                        bastikaṭīmuṣkameḍhreṣu vedanā mārutanigrahaḥ phalakośaśophaśceti//  
 Su.2.12.6  tatrānilaparipūrṇāṁ
                        bastimivātatāṁ paruṣāmanimittānilarujāṁ vātavṛddhimācakṣate;
                        pakvodumbarasaṅkāśāṁ jvaradāhoṣmavatīṁ cāśusamutthānapākāṁ pittavṛddhiṁ;
                        kaṭhināmalpavedanāṁ  † śītāṁ kaṇḍūmatīṁ śleṣmavṛddhiṁ; kṛṣṇasphoṭāvṛtāṁ
                        pittavṛddhiliṅgāṁ raktavṛddhiṁ, mṛdusnigdhāṁ kaṇḍūmatīmalpavedanāṁ
                        tālaphalaprakāśāṁ medovṛddhiṁ; mūtrasaṁdhāraṇaśīlasya mūtravṛddhirbhavati,
                        sā gacchato+ambupūrṇā dṛtiriva kṣubhyati mūtrakṛcchravedanāṁ vṛṣaṇayoḥ
                        śvayathuṁ kośayoścāpādayati, tāṁ mūtravṛddhiṁ vidyāt;
                        bhāraharaṇabalavadvigrahavṛkṣaprapatanādibhirāyāsaviśeṣair  † vāyurabhipravṛddhaḥ
                        prakupitaśca sthūlāntrasyetarasya †  caikadeśaṁ  † viguṇamādāyādho gatvā vaṅkṣaṇasandhimupetya granthirūpeṇa
                        sthitvā+apratikriyamāṇe ca kālāntareṇa phalakośaṁ praviśya
                        muṣkaśophamāpādayati, ādhmāto bastirivātataḥ pradīrghaḥ sa śopho bhavati,
                        saśabdamavapīḍitaścordhvamupaiti, vimuktaśca  † punarādhmāyate,
                        tāmantravṛddhimasādhyāmityācakṣate//  
 Su.2.12.7 
                            tatrātimaithunādatibrahmacaryādvā †  tathā+atibrahmacāriṇīṁ cirotsṛṣṭāṁ rajasvalāṁ
                        dīrgharomāṁ karkaśaromāṁ saṅkīrṇaromāṁ nigūḍharomāmalpadvārāṁ
                        mahādvārāmapriyāmakāmāmacaukṣasalilaprakṣālitayonimaprakṣālitayoniṁ
                        yonirogopasṛṣṭāṁ svabhāvato vā duṣṭayoniṁ viyoniṁ vā
                        nārīmatyarthamupasevamānasya tathā
                        karajadaśanaviṣaśūkanipātanādbandhanāddhastābhighātāccatuṣpadīgamanādacaukṣasalilaprakṣālanādavapīḍanācchrukravegavighāraṇānmaithunānte
                            vā+ † aprakṣālanādibhirmeḍhramāgamya prakupitā doṣāḥ kṣate+akṣate
                        vā śvayathumupajanayanti, tamupadaṁśamityācakṣate//  
 Su.2.12.8  sa pañcavidhastribhirdoṣaiḥ
                        pṛthak samastairasṛjā  † ceti//  
 Su.2.12.9  tatra vātike pāruṣyaṁ
                        tvakparipuṭanaṁ stabdhameḍhratā paruṣaśophatā vividhāśca †  vātavedanāḥ; paittike
                        jvaraḥ śvayathuḥ pakvoḍumbarasaṅkāśastīvradāhaḥ kṣiprapākaḥ pittavedanāśca;
                        ślaiṣmike śvayathuḥ kaṇḍūmān kaṭhinaḥ snigdhaḥ śleṣmavedanāśca; raktaje
                        kṛṣṇasphoṭaprādurbhāvo+atyarthamasṛkpravṛttiḥ pittaliṅgānyatyarthaṁ
                        jvaradāhau śoṣaśca, yāpyaścaiva kadācit; sarvaje
                        sarvaliṅgadarśanamavadaraṇaṁ ca śephasaḥ kṛmiprādurbhāvo maraṇaṁ ceti//  
 Su.2.12.10  kupitāstu doṣā
                        vātapittaśleṣmāṇo+adhaḥprapannā vaṅkṣaṇorujānujaṅghāsvavatiṣṭhamānāḥ
                        kālāntareṇa pādamāśritya śanaiḥ śophaṁ janayanti, taṁ  † ślīpadamityācakṣate/ tattrividhaṁ
                        vātapittakaphanimittamiti//  
 Su.2.12.11  tatra vātajaṁ kharaṁ kṛṣṇaṁ
                        paruṣamanimittānilarujaṁ parisphuṭati ca bahuśaḥ; pittajaṁ tu
                        pītāvabhāsamīṣanmṛdu jvaradāhaprāyaṁ ca; śleṣmajaṁ tu śvetaṁ snigdhāvabhāsaṁ
                        mandavedānaṁ bhārikaṁ mahāgranthikaṁ kaṇṭakairupacitaṁ ca//  
 Su.2.12.12  tatra
                        saṁvatsarātītamatimahadvalmīkajātaṁ prasṛtamiti varjanīyāni//  
 Su.2.12.13  bhavanti cātra trīṇyapyetāni
                        jānīyācchlīpadāni kaphocchrayāt/ gurutvaṁ ca mahattvaṁ ca yasmānnāsti vinā
                        kaphāt//  
 Su.2.12.14  purāṇodakabhūyiṣṭhāḥ
                        sarvartuṣu ca śītalāḥ/ ye deśāsteṣu jāyante ślīpadāni viśeṣataḥ//  
 Su.2.12.15  pādavaddhastayoścāpi ślīpadaṁ
                        jāyate nṛṇām/ karṇākṣināsikauṣṭheṣu kecidicchanti tadvidaḥ// 
 iti suśrutasaṁhitāyāṁ nidānasthāne vṛddhyupadaṁśaślīpadanidānaṁ nāma
                        dvādaśo+adhyāyaḥ //12// 
 
 
                    trayodaśo+adhyāyaḥ/
                     Su.2.13.1  athātaḥ kṣudrarogāṇāṁ nidānaṁ
                        vyākhyāsyāmaḥ//  
 Su.2.13.2  yathovāca bhagavān
                        dhanvantariḥ//  
 Su.2.13.3  samāsena catuścatvāriṁśat
                        kṣudrarogā bhavanti/ tadyathā ajagallikā yavaprakhyā andhālajī vivṛtā
                        kacchapikā valmīakaṁ indravṛddhā panasikā pāṣāṇagardabhaḥ jālagardabhaḥ
                        kakṣā visphoṭakaḥ agnirohiṇī cippaṁ kunakhaḥ anuśayī vidārikā śarkarārbudaṁ
                        pāmā vicarcikā rakasā pādadārikā kadaraṁ alasendraluptau dāruṇakaḥ aruṁṣikā
                        palitaṁ masūrikā yauvanapiḍakā padminīkaṇṭakaḥ jatumaṇiḥ maśakaḥ carmakīlaḥ
                        tilakālakaḥ nyacchaṁ vyaṅgaḥ parivartikā avapāṭikā niruddhaprakaśaḥ
                        saṁniruddhagudaḥ ahipūtanaṁ vṛṣaṇakacchraḥ gudabhraṁśaśceti//  
 Su.2.13.4  snigdhā savarṇā grathitā nīrujāa
                        mudrasannibhā/ kaphavātotthitā jñeyā bālānāmajagallikā//  
 Su.2.13.5  yavākārā sukaṭhinā grathitā
                        māṁsasaṁśritā/ piḍakā śleṣmavātābhyāṁ yavaprakhyeti socyate//  
 Su.2.13.6  ghanamavaktrāṁ piḍakāmunnatāṁ
                        parimaṇḍalām/ andhālajīmalpapūyāṁ tāṁ vidyāt kaphavātajām//  
 Su.2.13.7  vivṛtāsyāṁ mahādāhāṁ
                        pakvodumbarasannibhām/ vivṛtāmiti tāṁ vidyāt pittotthāṁ parimaṇḍalām//  
 Su.2.13.8  grathitāḥ pañca vā ṣaḍvā dāruṇāḥ
                        kacchaponnatāḥ/ kaphānilābhyāṁ piḍakā jñeyā kacchapikā budhaiḥ//  
 Su.2.13.9  pāṇipādatale sandhau
                        grīvāyāmūrdhvajatruṇi/ granthirvalmīkavadyastu śanaiḥ samupacīyate//  
 Su.2.13.10 
                        todakledaparīdāhakaṇḍūmadbhirmukhairvṛtaḥ/ vyādhirvalmīka ityeṣa
                        kaphapittānilidbhavaḥ//  
 Su.2.13.11 
 † padmāpuṣkaravanmadhye
                        piḍakābhiḥ samācitām/ indravṛddhāṁ tu tāṁ vidyādvātapittotthitāṁ bhiṣak//  
 Su.2.13.12  maṇḍalaṁ vṛttamutsannaṁ
                        saraktaṁ piḍakācitam/ rujākarīṁ gadarbhikāṁ tāṁ vidyādvātapittajām/  † karṇau pari samantādvā
                        pṛṣṭhe vā piḍakograruk/ śālūkavatpanasikāṁ tāṁ vidyācchleṣmavātajām//  
 Su.2.13.13  hanusandhau samudbhūtaṁ
                        śophamalparujaṁ sthiram/  † pāṣāṇagardabhaṁ vidyādbalāsapavanātmakam//  
 Su.2.13.14  visarpavat sarpati  † yo dāhajvarakarastanuḥ/
                        apākaḥ śvayathuḥ pittāt sa jñeyo jālagardabhaḥ//  
 Su.2.13.15  piḍikāmuttamāṅgasthāṁ
                        vṛttāmugrarujājvarām/ sarvātmakāṁ sarvaliṅgāṁ jānīyādirivellikām//  
 Su.2.13.16  bāhupārśvāṁsakakṣāsu
                        kṛṣṇasphoṭāṁ savedanām/ pittaprakopasaṁbhūtāṁ kakṣāmiti vinirdiśet//  
 Su.2.13.17  ekāmevaṁvidhāṁ dṛṣṭvā piṭikāṁ
                        sphoṭasannibhām/ tvaggatāṁ pittakopena gandhanāmāṁ pracakṣate//  
 Su.2.13.18  agnidagdhanibhāḥ sphoṭāḥ
                        sajvarāḥ pittaraktataḥ/ kvacit sarvatra vā dehe smṛtā visphoṭakā iti//  
 Su.2.13.19  kakṣābhāgeṣu ye sphoṭā jāyante
                        māṁsadāru(ra)ṇāḥ/ antardāhajvarakarā dīptapāvakasannibhāḥ//  
 Su.2.13.20  saptāhādvā daśāhādvā pakṣādvā
                        ghnanti mānavam/ tāmagnirohiṇīṁ vidyādasādhyāṁ sannipātataḥ//  
 Su.2.13.21  nakhamāṁsamadhiṣṭhāya pittaṁ
                        vātaśca vedanām † /
                        karoti dāhapākau ca taṁ vyādhiṁ cippamādiśet//  
 Su.2.13.22  tadevākṣatarogākhyaṁ
                            tathopanakhamityapi † / abhighātāt praduṣṭo yo nakho rūkṣo+asitaḥ kharaḥ//  
 Su.2.13.23  bhavettaṁ kunakhaṁ vidyāt
                        kulīnamiti saṁjñitam/ gambhīrāmalpasaṁrambhāṁ savarṇāmuparisthitām//  
 Su.2.13.24  kaphādantaḥprapākāṁ tāṁ
                        vidyādanuśayīṁ  † bhiṣak/
                        vidārīkandavadvṛttāṁ kakṣāvaṅkṣaṇasandhiṣu//  
 Su.2.13.25  raktāṁ vidārikāṁ vidyāt
                        sarvajāṁ sarvalakṣaṇām † / prāpya māṁsasirāsnāyu śleṣmā medastathā+anilaḥ//  
 Su.2.13.26  granthiṁ kurvanti bhinno+asau
                        madhusarpirvasānimam/  † sravatyāsrāvamatyarthaṁ tatra vṛddhiṁ  † gato+anilaḥ//  
 Su.2.13.27  māṁsaṁ viśoṣya grathitāṁ
                        śarkarāṁ  † janayet
                        punaḥ/ durgandhaṁ klinnamatyrthaṁ nānāvarṇaṁ tataḥ sirāḥ//  
 Su.2.13.28  sravanti sahasā raktaṁ
                        tadvidyāccharkarārbudam/ pāmāvicarcyau kuṣṭheṣu rakasā ca prakīrtitā//  
 Su.2.13.29  parikramaṇaśīlasya
                        vāyuratyartharūkṣayoḥ/ pādayoḥ kurute dārīṁ sarujāṁ talasaṁśritaḥ//  
 Su.2.13.30  śarkaronmathite pāde kṣate vā
                        kaṇṭakādibhiḥ/  † medoraktānugaiścaiva doṣairvā jāyate nṛṇām//  
 Su.2.13.31  sakīlakaṭhino
                        granthirnimnamadhyonnato+api vā/ kolamātraḥ saruk srāvī jāyate kadarastu
                        saḥ//  
 Su.2.13.32  klinnāṅgulyantarau pādau
                        kaṇḍūdāharuganvitau/ duṣṭakardamasaṁsparśādalasaṁ taṁ vinirdiśet//  
 Su.2.13.33  romakūpānugaṁ pittaṁ vātena
                        saha mūrcchitam/ pracyāvayati romāṇi tataḥ śleṣmā saśoṇitaḥ//  
 Su.2.13.34  ruṇaddhi romakūpāṁstu
                        tato+anyeṣāmasaṁbhavaḥ/ tadindraluptaṁ khālityaṁ rujyeti ca vibhāvyate//  
 Su.2.13.35  dāruṇā kaṇḍurā rūkṣā
                        keśabhūmiḥ prapāṭyate/ kaphavātaprakopeṇa vidyāddāruṇakaṁ tu tam//  
 Su.2.13.36  arūṁṣi bahuvaktrāṇi
                        bahukledīni mūrdhani/ kaphāsṛkkṛmikopena †  nṛṇāṁ vidyādaruṁṣikām//  
 Su.2.13.37  krodhaśokaśramakṛtaḥ śarīroṣmā
                        śirogataḥ/ pittaṁ ca keśān pacati palitaṁ tena jāyate//  
 Su.2.13.38  dāhajvararujāvantastāmrāḥ
                        sphoṭāḥ sapītakāḥ † /
                        gātreṣu vadane cāntarvijñeyāstā masūrikāḥ//  
 Su.2.13.39  śālmalīkaṇṭakaprakhyāḥ
                        kaphamārutaśoṇitaiḥ/ jāyante piḍakā yūnaṁ vaktre  † yā mukhadūṣikāḥ//  
 Su.2.13.40  kaṇṭakairācitaṁ  † vṛttaṁ kaṇḍūmat
                        pāṇḍumaṇḍalam/ padminīkaṇṭakaprakhyaistadākhyaṁ kaphavātajam//  
 Su.2.13.41  nīrujaṁ samamutsannaṁ maṇḍalaṁ
                        kapharaktajam/ sahajaṁ  † raktamīṣacca ślakṣṇaṁ jatumaṇiṁ viduḥ//  
 Su.2.13.42  avedanaṁ sthiraṁ caiva yasya
                        gātreṣu dṛśyate/ māṣavatkṛṣṇamutsannamanilānmaṣakaṁ vadet//  
 Su.2.13.43  kṛṣṇāni tilamātrāṇi nīrujāni
                        samāni ca/ vātapittakaphocchoṣāttān †  vidyāttilakālakān//  
 Su.2.13.44  maṇḍalaṁ mahadalpaṁ vā yadi vā
                        sitam/ sahajaṁ nīrujaṁ gātre nyacchamityabhidhīyate//  
 Su.2.13.45  samutthānanidānābhyāṁ
                        carmakīlaṁ prakīrtitam/ krodhāyāsaprakupito vāyuḥ pittena saṁyutaḥ//  
 Su.2.13.46  sahasā mukhamāgatya maṇḍalaṁ
                        visṛjatyataḥ/ nīrujaṁ tanukaṁ śyāvaṁ mukhe vyaṅgaṁ tamādiśet//  
 Su.2.13.47  kṛṣṇamevaṁguṇaṁ gātre mukhe vā
                        nīlikāṁ viduḥ/ mardanāt pīḍanāccāti tathaivāpyabhighātataḥ/ meḍhracarma yadā
                        vāyurbhajate sarvataścaraḥ//  
 Su.2.13.48  tadā vātopasṛṣṭaṁ tu carma
                        pratinivartate/ maṇeradhastāt kośaśca granthirūpeṇa lambate//  
 Su.2.13.49  savedanaḥ sadāhaśca pākaṁ ca
                        vrajati kvacit/ mārutāgantusaṁbhūtāṁ vidyāttāṁ  † privartikām//  
 Su.2.13.50  sakaṇḍūḥ kaṭhinā cāpi saiva
                        śleṣmasamutthitā/  † alpīyaḥkhāṁ yadā harṣādbālāṁ gacchet striyaṁ naraḥ//  
 Su.2.13.51  hastābhighātādathavā
                        carmaṇyudvartite balāt/ mardanātpīḍanādvā+api śukravegavighātataḥ//  
 Su.2.13.52  yasyāvapāṭhyate carma tāṁ
                        vidyādavapāṭikām/ vātopasṛṣṭamevaṁ tu carma saṁśrayate maṇim//  
 Su.2.13.53  maṇiścarmopanaddhastu †  mūtrasroto ruṇaddhi
                        ca/ niruddhaprakaśe tasminmandaghāramavedanam † //  
 Su.2.13.54  mūtraṁ pravartate
                            jantormaṇirna †  ca
                        vidīryate/ niruddhaprakaśaṁ vidyāddurūḍhāṁ †  cāvapāṭikām//  
 Su.2.13.55  vegasaṁghāraṇādvāyurvihato
                        gudamāśritaḥ/ niruṇaddhi mahatsrotaḥ sūkṣmadvāraṁ karoti ca//  
 Su.2.13.56  mārgasya saukṣmyāt kṛcchreṇa
                        purīṣaṁ tasya gacchati/ sanniruddhagudaṁ vyādhimenaṁ vidyāt sudustaram//  
 Su.2.13.57 
                        śakṛnmūtrasamāyukte+adhaute+apāne śiśorbhavet/ svinnasyāsnāpyamānasya kaṇḍū
                        raktakaphodbhavā//  
 Su.2.13.58  kaṇḍūyanāttataḥ kṣipraṁ
                        sphoṭāḥ srāvaśca jāyate/ ekībhūtaṁ vraṇairghoraṁ taṁ vidyādahipūtanam//  
 Su.2.13.59  snānotsādanahīnasya malo
                        vṛṣṇasaṁśritaḥ/ yadā praklidyate svedāt kaṇḍūṁ saṁjanayettadā//  
 Su.2.13.60  tatra kaṇḍūyanāt kṣipraṁ
                        sphoṭāḥ srāvaśca jāyate/ prāhurvṛṣaṇakacchūṁ tāṁ śleṣmaraktaprakopajām//  
 Su.2.13.61  pravāhaṇātisārābhyāṁ
                        nirgacchati gudaṁ bahiḥ/ rūkṣadurbaladehasya taṁ gudabhraṁśamādiśet † // 
 iti suśrutasaṁhitāyāṁ nidānasthāne kṣudraroganidānaṁ nāma
                        trayodaśo+adhyāyaḥ //13// 
 
 
                    caturdaśo+adhyāyaḥ/
                     Su.2.14.1  athātaḥ śūkadoṣanidānaṁ
                        vyākhyāsyāmaḥ//  
 Su.2.14.2  yathovāca bhagavān
                        dhanvantariḥ//  
 Su.2.14.3 
                        liṅgavṛddhimicchatāmakramapravṛttānāṁ śūkadoṣanimittā daśa cāṣṭau ca
                        vyādhayo jāyante/ tadyathā sarṣapikā aṣṭhīlikā grathitaṁ kumbhīkā alajī
                        mṛditaṁ saṁmūḍhapiḍakā avamanthaḥ puṣkarikā sparśahāniḥ uttamā śataponakaḥ
                        tvakpākaḥ śoṇitārbudaṁ māṁsārbudaṁ māṁsapākaḥ vidradhiḥ tilakālakaśceti//  
 Su.2.14.4  gaurasarṣapatulyā tu
                        śūkadurbhagnahetukā/ piḍakā kapharaktābhyāṁ jñeyā sarṣapikā budhaiḥ//  
 Su.2.14.5  kaṭhinā viṣamairantairmārutasya
                        prakopataḥ/ śūkaistu  † viṣasaṁbhugnaiḥ piḍakā+aṣṭhīlikā bhavet † //  
 Su.2.14.6  śūkairyat pūritaṁ
                        śaśvadgrathitaṁ  † tat
                        kaphotthitam/ kumbhīkā raktapittotthā jāmbavāsthinibhā+aśubhā//  
 Su.2.14.7 
 † alajīlakṣaṇairyuktāmalajīṁ ca vitarkayet/ mṛditaṁ pīḍitaṁ
                        yattu saṁrabdhaṁ vāyukopataḥ//  
 Su.2.14.8  pāṇibhyāṁ bhṛśasaṁmūḍhe
                        saṁmūḍhapiḍakā bhavet/ dīrghā bahvyaśca piḍakā dīryante madhyatastu yāḥ//  
 Su.2.14.9  so+avamanthaḥ kaphāsṛgbhyāṁ
                        vedanāromaharṣakṛt/ pittaśoṇitasaṁbhūtā piḍakā piḍakācitā//  
 Su.2.14.10 
 † padmapuṣkarasṁsthānā
                        jñeyā puṣkariketi sā/ janayet sparśahāniṁ tu śoṇitaṁ śūkadūpitam//  
 Su.2.14.11  mudgamāṣopamā raktā piḍakā
                        raktapittajā/  † uttamaiṣā tu vijñeyā śūkājīrṇanimittajā//  
 Su.2.14.12 
 † chidrairaṇumukhairvastu citaṁ yasya samantataḥ/ vātaśoṇitajo
                        vyādhirvijñeyaḥ śataponakaḥ//  
 Su.2.14.13  pittaraktakṛto †  jñeyastvakpāko
                        jvaradāhavān/ kṛṣṇaiḥ sphoṭaiḥ saraktaiśca piḍakābhiśca pīḍitam † / yasya vastu
                        rujaścogrā jñeyaṁ tacchoṇitārbudam//  
 Su.2.14.14  māṁsadoṣeṇa jānīyādarbudaṁ
                        māṁsasaṁbhavam/ śīryante yasya māṁsāni yatra sarvāśca vedanāḥ//  
 Su.2.14.15  vidyāttaṁ māṁsapākaṁ tu
                        sarvadoṣakṛtaṁ bhiṣak/ vidradhiṁ sannipātena yathoktamabhinirdiśet//  
 Su.2.14.16  kṛṣṇāni citrāṇyathavā śūkāni
                        saviṣāṇi ca/ pātitāni pacantyāśu meḍhraṁ niravaśeṣataḥ//  
 Su.2.14.17  kālāni bhūtvā māṁsāni śīryante
                        yasya dehinaḥ/ sannipātasamutthānaṁ taṁ vidyāttilakālakam//  
 Su.2.14.18  tatra māṁsārbudaḥ yacca
                        māṁsapākaśca yaḥ smṛtaḥ/ vidradhiśca na sidhyanti ye ca
                        syustilakālakāḥ// 
 iti suśrutasaṁhitāyāṁ nidānasthāne śūkadoṣanidānaṁ nāma
                        caturdaśo+adhyāyaḥ//14//  
 
 
                    pañcadaśo+adhyāyaḥ/
                     Su.2.15.1  athāto bhagnānāṁ nidānaṁ
                        vyākhyāsyāmaḥ//  
 Su.2.15.2  yathovāca bhagavān
                        dhanvantariḥ//  
 Su.2.15.3 
                        patanapīḍanaprahārakṣepaṇavyālamṛgadaśanaprabhṛtibhirabhighātaviśeṣairanekavidhamasthnāṁ
                             † bhaṅgamupadiśanti//  
 Su.2.15.4 
 † tatra
                        bhaṅga(gna)jātamanekavidhamanusāryamāṇaṁ dvividhamevopapadyate sandhimukataṁ
                        kāṇḍabhagnaṁ ca/ tatra ṣaḍvidhaṁ sandhimuktaṁ dvādaśavidhaṁ kāṇḍabhagnaṁ
                        bhavati//  
 Su.2.15.5  tatra sandhimuktam utpiṣṭaṁ
                        viśliṣṭaṁ vivartitam avakṣiptam atikṣiptaṁ tiryakkṣiptamiti ṣaḍvidham//  
 Su.2.15.6  tatra
                        prasāraṇākuñcanavivartanākṣepaṇāśaktirugrarujatvaṁ sparśāsahatvaṁ ceti
                        sāmānyaṁ sandhimuktalakṣaṇamuktam//  
 Su.2.15.7  vaiśeṣikaṁ tūtpiṣṭe
                        sandhāvumayataḥ śopho vedanāprādurbhāvo viśeṣataśca nānāprakārā vedanā
                        rātrau prādurbhavanti; viśliṣṭe+alpaḥ śopho vedanāsātatyaṁ sandhivikriyā ca;
                        vivartite tu sandhipārśvāpagamanādviṣamāṅgatā vedanā ca; avakṣipte
                        sandhiviśleṣastīvrarujatvaṁ ca; atikṣipte dvayoḥ sandhyasthnoratikrāntatā
                        vedanā ca; tiryakkṣipte tvekāsthipārśvāpagamanamatyarthaṁ vedanā ceti//  
 Su.2.15.8  kāṇḍabhagnamata ūrdhvaṁ
                        vakṣyāmaḥ karkaṭakam aśvakarṇaṁ cūrṇitaṁ piccitam asthicchallitaṁ
                        kāṇḍabhagnaṁ majjānugatam atipātitaṁ vakraṁ chinnaṁ pāṭitaṁ sphuṭitamiti
                        dvādaśavidham//  
 Su.2.15.9 
 † śvayathubāhulyaṁ
                        spandanavivartanasparśāsahiṣṇutvamavapīḍyamāne śabdaḥ srastāṅgatā
                        vividhavedanāprādurbhāvaḥ sarvāsvavasthāsu na śarmalābha iti samāsena
                        kāṇḍabhagnalakṣaṇamuktam//  
 Su.2.15.10  viśeṣastu
                        saṁmūḍhamubhayato+asthi madhye bha(la)gnaṁ granthirivonnataṁ karkaṭakam
                        aśvakarṇavadudgatamaśvakarṇakaṁ,  † spṛśyamānaṁ śabdavaccūrṇitamavagacchet, piccitaṁ pṛthutāṁ
                            gatamanalpaśophaṁ † ,
                        pārśvayorasthi hīnodgatamasthicchalitaṁ, vellate prakampamānaṁ kāṇḍabhagnam,
                        asthyavayavo+asthimadhyamanupraviśya majjānamunnahyatīti majjānugatam, asthi
                        niḥśeṣataśchinnamatipātitam, ābhugnamavimuktāsthi vakram,
                        anyatarapārśvāvaśiṣṭaṁ chinnaṁ, pāṭitamaṇubahuvidāritaṁ vedanāvacca,
                        śūkapūrṇamivādhmātaṁ vipulaṁ visphuṭitaṁ sphuṭitamiti//  
 Su.2.15.11  teṣu
                        cūrṇitacchinnātipātitamajjānugatāni kṛcchrasādhyāni  † kṛśavṛddhabālānāṁ
                        kṣatakṣīṇakuṣṭhiśvāsināṁ  † sandhyupagataṁ ceti//  
 Su.2.15.12  bhavanti cātra bhinnaṁ kapālaṁ
                        kaṭhyāṁ tu sandhimuktaṁ tathā cyutam/ jaghanaṁ prati piṣṭaṁ ca
                        varjayettaccikitsakaḥ//  
 Su.2.15.13  asaṁśliṣṭaṁ kapālaṁ tu lalāṭe
                        cūrṇitaṁ ca yat/ bhagnaṁ stanāntare śaṅkhe pṛṣṭhe mūrdhni ca varjayet//  
 Su.2.15.14  ādito yacca durjātamasthi
                        sandhirathāpi vā/  † samyagyamitamapyasthi  † durnyāsāddurnibandhanāt//  
 Su.2.15.15  saṅkhobhādvā+api
                        yadgacchedvikriyāṁ tacca varjayet/ madhyasya vayaso+avasthāstisro yāḥ
                        parikīrtitāḥ//  
 Su.2.15.16  tatra sthiro
                        bhavejjanturupakrānto vijānatā † / taruṇāsthīni namyante bhajyante nalakāni tu//  
 Su.2.15.17  kapālān vibhidyante †  sphuṭanti rucakāni
                        ca// 
 iti suśrutasaṁhitāyāṁ nidānasthāne bhagnanidānaṁ nāma
                        pañcadaśo+adhyāyaḥ //15// 
 
 
                    ṣoḍaśo+adhyāyaḥ/
                     Su.2.16.1  athāto mukharogāṇāṁ nidānaṁ
                        vyākhyāsyāmaḥ//  
 Su.2.16.2  yathovāca bhagavān
                        dhanvantariḥ//  
 Su.2.16.3  mukharogāḥ pañcaṣaṣṭirbhavanti
                        saptasvāyataneṣu/ tatrāyatanāni oṣṭhau, dantamūlāni, dantāḥ, jihvā, tālu,
                        kaṇṭhaḥ, sarvāṇi ceti/ tatrāṣṭāvoṣṭhayoḥ, pañcadaśa dantamūleṣu, aṣṭau
                        danteṣu, pañca jihvāyāṁ, nava tāluni, saptadaśa kaṇṭhe, trayaḥ
                        sarveṣvāyataneṣu//  
 Su.2.16.4  tatrauṣṭhaprakopā
                        vātapittaśleṣmasannipātaraktamāṁsamedobhighātanimittāḥ//  
 Su.2.16.5  karkaśau paruṣau stabdhau kṛṣṇau
                            tīvraruganvitau † /
                        dālyete paripāṭhyete hyoṣṭhau mārutakopataḥ//  
 Su.2.16.6 
 † ācitau piḍākābhistu
                        sarṣapākṛtibhirbhṛśam/ sadāhapākasaṁsrāvau †  nīlau pītau ca pittataḥ//  
 Su.2.16.7  savarṇābhistu cīyete
                        piḍakābhiravedanau/  † kaṇḍūmantau kaphācchūnau picchilau śītalau gurū//  
 Su.2.16.8  sakṛt kṛṣṇau sakṛt pītau
                        sakṛcchvetau tathaiva ca/ sannipātena vijñeyāvanekapiḍikācitau//  
 Su.2.16.9  kharjūraphalavarṇābhiḥ  † piḍakābhiḥ samācitau/
                        raktopasṛṣṭau rudhiraṁ sravataḥ śoṇitaprabhau//  
 Su.2.16.10  māsaduṣṭau gurū sthūlau
                        māṁsapiṇḍavadudgatau/ jantavaścātra mūrcchanti  † sṛkkasyobhayato mukhāt//  
 Su.2.16.11 
 † medasā ghṛtamaṇḍābhau
                        kaṇḍūmantau sthirau mṛdū// acchaṁ sphaṭikasaṅkāśamāsrāvaṁ sravayo  † gurū//  
 Su.2.16.12 
 † kṣatajābhau vidīryete
                        pāṭhyete cābhighātataḥ/  † grathitau ca samākhyātāvoṣṭhau kaṇḍūsamanvitau//  
 Su.2.16.13  dantamūlagatāstu śītādo,
                        dantapuppuṭako, dantaveṣṭakaḥ, śauṣiro, mahāśauṣiraḥ, paridara, upakuśo,
                        dantavaidarbho, vardhanaḥ, adhimāṁso, nāḍyaḥ pañceti//  
 Su.2.16.14  śoṇitaṁ dantaveṣṭebhyo
                        yasyākasmāt pravartate/ durgandhīni sakṛṣṇāni prakledīni mṛdūni ca//  
 Su.2.16.15  dantamāṁsāni śīryante pacanti
                        ca parasparam/ śītādo nāma sa vyādhiḥ kaphaśoṇitasaṁbhavaḥ//  
 Su.2.16.16  dantayostriṣu vā yasya
                        śvayathuḥ  † sarujo
                        mahān/ dantapuppuṭako jñeyaḥ kapharaktanimittajaḥ//  
 Su.2.16.17  sravanti pūyarudhiraṁ calā
                        dantā bhavanti ca/ dantaveṣṭaḥ sa vijñeyo duṣṭaśoṇitasaṁbhavaḥ//  
 Su.2.16.18  śvayathurdantamūleṣu rujāvān
                            kapharaktajaḥ † /
                        lālāsrāvī sa vijñeyaḥ kaṇḍūmāñ †  śauṣiro gadaḥ//  
 Su.2.16.19  dantāścalanti veṣṭebhyastālu
                        cāpyavadīryate/ dantamāṁsāni pacyante mukhaṁ ca paripīḍyate//  
 Su.2.16.20  yasmin sa sarvajo
                        vyādhirmahāśauṣirasaṁjñakaḥ/ dantamāṁsāni śīryante yasmin ṣṭhīvati
                            cāpyasṛk † //  
 Su.2.16.21  pittāsṛkkaphajo vyādhirjñeyaḥ
                        paridaro hi saḥ/ ceṣṭeṣu dāhaḥ pākaśca tebhyo dantāścalanti  † ca//  
 Su.2.16.22  āghaṭṭitāḥ prasravanti śoṇitaṁ
                        mandavedanāḥ/ ādhmāyante srute rakte mukhaṁ pūti ca jāyate//  
 Su.2.16.23  yasminnupakuśaḥ sa  † syāt pittaraktakṛto
                        gadaḥ/ ghṛṣṭeṣu dantamūleṣu saṁrambho jāyate mahān//  
 Su.2.16.24  bhavanti ca calā dantāḥ sa
                        vaidarbho+abhighātajaḥ/ mārutenādhiko danto jāyate tīvravedanaḥ//  
 Su.2.16.25  vardhanaḥ sa mato  † vyādhirjāte ruk ca
                        praśāmyati/ hānavye paścime dante mahāñchotho mahārujaḥ//  
 Su.2.16.26  lālāsrāvī kaphakṛto vijñeyaḥ
                        so+adhimāṁsakaḥ/ dantamūlagatā nāḍyaḥ pañca jñeyā yatheritāḥ//  
 Su.2.16.27  dantagatāstu dālanaḥ,
                        krimidantako, dantaharṣo, bhañjanakaḥ, dantaśarkarā, kapālikā, śyāvadantako,
                        hanumokṣaśceti//  
 Su.2.16.28 
 † dālyante bahudhā dantā
                        yasmiṁstīvraruganvitāḥ/ dālanaḥ sa iti jñeyaḥ sadāgatinimittajaḥ//  
 Su.2.16.29  kṛṣṇaścchidrī calaḥ srāvī
                        sasṁrambho mahārujaḥ/ animittarujo vātādvijñeyaḥ kṛmidantakaḥ//  
 Su.2.16.30  śītamuṣṇaṁ ca  † daśanāḥ sahante
                        sparśanaṁ na ca/ yasya taṁ dantaharṣaṁ tu vyādhiṁ vidyāt samīraṇāt//  
 Su.2.16.31  vaktraṁ vakraṁ  † bhavedyasmin
                        dantabhaṅgaśca tīvraruk/ kaphavātakṛto vyādhiḥ sa bhañjanakasaṁjñitaḥ//  
 Su.2.16.32 
 † śarkareva sthirībhūto
                        malo dnateṣu yasya vai/ sā dantānāṁ guṇaharī vijñeyā dantaśarkarā//  
 Su.2.16.33  dalanti dantavalkāni yadā
                        śarkarayā saha/ jñeyā kapālikā saiva daśanānāṁ  † vināśinī//  
 Su.2.16.34  yo+asṛṅniśreṇa pittena dagdho
                        dantastvaśeṣataḥ/ śyāvatāṁ nīlatāṁ vā+api gataḥ sa śyāvadantakaḥ//  
 Su.2.16.35  vātena taistairbhāvaistu
                            hanusandhirvidaṁhataḥ † / hanumokṣa iti jñeyo vyādhirarditalakṣaṇaḥ//  
 Su.2.16.36  jihvāgatāstu
                        kaṇṭakāstrividhāstribhirdoṣaiḥ, alāsa, upajihvikā ceti//  
 Su.2.16.37  jihvā+anilena sphuṭitā
                        prasuptā bhavecca śākacchadanaprakāśā/ pittena †  pītā paridahyate ca citā saraktairapi
                        kaṇṭakaiśca/ kaphena gurvī bahalā citā ca māṁsodgamaiḥ śālmalikaṇṭakābhaiḥ//  
 Su.2.16.38  jihvātale †  yaḥ śvayathuḥ
                        pragāḍhaḥ so+alāsasaṁjñaḥ kapharaktamūrtiḥ/ jihvāṁ sa tu stambhayati
                        pravṛddho mūle tu jihvā bhṛśameti pākam//  
 Su.2.16.39  jihvāgrarūpaḥ śvayathurhi
                        jihvāmunnamya jātaḥ kapharaktayoniḥ † / prasekakaṇḍūparidāhayuktā
                        prakathyate+asāvupajihviketi//  
 Su.2.16.40  tālugatāstu galaśuṇḍikā,
                        tuṇḍikerī, adhruṣaḥ, kacchapaḥ, arbudaṁ, māṁsasaṅghātaḥ, tālupuppuṭaḥ,
                        tāluśoṣaḥ, tālupāka iti//  
 Su.2.16.41  śleṣmāsṛgbhyāṁ tālumūlāt
                        pravṛddho dīrghaḥ śopho dhmātabastiprakāśaḥ/ tṛṣṇākāsaśvāsakṛt saṁpradiṣṭo
                        vyādhirvaidyaiḥ kaṇṭhaśuṇḍīti nāmnā//  
 Su.2.16.42  śophaḥ †  stabdho lohiṁtastāludeśe raktājñeyaḥ
                        so+adhruṣo rugjvarāḍhyaḥ//  
 Su.2.16.43  kūrmotsanno † +avedano+aśīghrajanmā+arakto jñeyaḥ kacchapaḥ śleṣmaṇā syāt/
                        padmākāraṁ tālumadhye tu śophaṁ vidyādraktādarbudaṁ proktaliṅgam//  
 Su.2.16.44  duṣṭaṁ māṁsaṁ śleṣmaṇā nīrujaṁ
                        ca tālvantaḥsthaṁ māṁsasaṅghātamāhuḥ/  † nīruk sthāyī kolamātraḥ kaphāt syānmedoyuktāt †  puppuṭastāludeśe//  
 Su.2.16.45  śoso+ † atyarthaṁ dīryate cāpi tāluḥ  † śvāso vātāttāluśoṣaḥ
                        sapittāt/ pittaṁ kuryāt pākamatyarthaghoraṁ tālunyenaṁ tālupākaṁ vadanti//  
 Su.2.16.46  kaṇṭhagatāstu rohiṇyaḥ pañca,
                        kaṇṭhaśālūkam, adhijihvo, balayo, balāsa † , ekavṛndo, vṛndaḥ, śataghnī, gilāyuḥ,
                        galavidradhiḥ, galaughaḥ, svaraghno, māṁsatāno, vidārī ceti//  
 Su.2.16.47  gale+anilaḥ pittakaphau ca
                        mūrcchitau pṛthak samastāśca tathaiva śoṇitam † / pradūṣya māṁsaṁ galarodhino+aṅkurān sṛjanti yān
                        sā+asuharā hi rohiṇī//  
 Su.2.16.48  jihvāṁ samantādbhṛśavedanā ye
                        māṁsāṅkurāḥ kaṇṭhanirodhinaḥ syuḥ/ tāṁ rohiṇīṁ vātakṛtāṁ vadanti
                            vātātmakopadravagāḍhayuktām † //  
 Su.2.16.49  kṣiprodgamā kṣipravidāhapākā
                        tīvrajvarā pittanimittajā syāt/ srotonirodhinyapi †  mandapākā gurvī sthirā sā kaphasaṁbhavā
                        vai//  
 Su.2.16.50  gambhīrapākā+aprativāravīryā
                        tridoṣaliṅgā trayasaṁbhavā syāt/ sphoṭācitā pittasamānaliṅgā+asādhyā
                        pradiṣṭā rudhirātmikeyam//  
 Su.2.16.51  kolāsthimātraḥ kaphasṁbhavo yo
                        granthirgale kaṇṭakaśūkabhūtaḥ/ kharaḥ sthiraḥ śastranipātasādhyastaṁ
                        kaṇṭhaśālūkamiti bruvanti//  
 Su.2.16.52  jihvāgrarūpaḥ śvayathuḥ
                        kaphāttu  † jihvāprabandhopari raktamiśrāt/ jñeyo+adhijihvaḥ khalu roga
                        eṣa vivarjayedāgatapākamenam//  
 Su.2.16.53  balāsa evāyatamunnataṁ ca
                        śophaṁ karotyannagatiṁ nivārya/ taṁ sarvathaivāprativāravīryaṁ vivarjanīyaṁ
                        valayaṁ vadanti//  
 Su.2.16.54  gale tu śophaṁ kurutaḥ
                        pravṛddhau śleṣmānilau śvāsarujopapannam/ marmacchidaṁ
                            dustarametadāhurbalāsasṁjñaṁ †  nipuṇā vikāram//  
 Su.2.16.55  vṛttonnato yaḥ śvayathuḥ
                        sadāhaḥ kaṇḍvanvito+apākyamṛdurguruśca/ nāmnaikavṛndaḥ parikīrtito+asau
                        vyādhirbalāsakṣatajaprasūtaḥ//  
 Su.2.16.56  samunnataṁ vṛttamamandadāhaṁ
                        tīvrajvaraṁ vṛndamudāharanti/ taṁ cāpi pittakṣatajaprakopādvidyāt satodaṁ
                            pavanāsrajaṁ †  tu//  
 Su.2.16.57  vartirghanā kaṇṭhanirodhinī yā
                        citā+atimātraṁ piśitaprarohaiḥ/  † nānārujocchrāyakarī tridoṣājjñeyā śataghnīva
                        śataghnyasādhyā//  
 Su.2.16.58  granthirgale
                        tvāmalakāsthimātraḥ sthiro+alparuk syāt kapharaktamūrtiḥ † / saṁlakṣyate
                        saktamivāśanaṁ ca sa śastrasādhyastu gilāyusaṁjñaḥ//  
 Su.2.16.59  sarvaṁ galaṁ vyāpya samutthito
                        yaḥ śopho rujo yatra ca santi sarvāḥ/ sa sarvadoṣo galavidradhistu tasyaiva
                        tulyaḥ khalu sarvajasya//  
 Su.2.16.60  śopho mahānannajalāvarodhī
                        tīvrajvaro vātagaternihantā/ kaphena jāto rudhirānvitena gale galaughaḥ
                        parikīrtyate+asau//  
 Su.2.16.61  yo+atipratāmyan śvasiti
                        prasaktaṁ bhinnasvaraḥ śuṣkavimuktakaṇṭhaḥ/ kaphopadigdheṣvanilāyaneṣu
                        jñeyaḥ sa rogaḥ śvasanāt svaraghnaḥ//  
 Su.2.16.62  pratānavān yaḥ śvayathuḥ
                        sukaṣṭo galoparodhaṁ kurute krameṇa/ sa māṁsatānaḥ kathito+avalambī
                        prāṇapraṇut sarvakṛto vikāraḥ//  
 Su.2.16.63  sadāhatodaṁ śvayathuṁ
                        saraktamantargale pūtiviśīrṇamāṁsam/ pittena vidyādvadane vidārīṁ pārśve
                        viśeṣāt sa tu yena śete//  
 Su.2.16.64  sarvasarāstu
                        vātapittakaphaśoṇitanimittāḥ//  
 Su.2.16.65  sphoṭaiḥ satodairvadanaṁ
                        samantādyasyācitaṁ sarvasaraḥ sa vātāt/ raktaiḥ sadāhaistanubhiḥ
                        sapītairyasyācitaṁ cāpi sa pittakopāt//  
 Su.2.16.66 
 † kaṇḍūyutairalparujaiḥ
                        sarvaṇairyasyācitaṁ cāpi sa vai kaphena/ raktena pittodita eka eva kaiścit
                        pradiṣṭo mukhapākasṁjñaḥ † // 
 iti suśrutasaṁhitāyāṁ nidānasthāne mukharoganidānaṁ nāma
                        ṣoḍaśo+adhyāyaḥ//16// 
 
 
 
                śārīrasthānam
                 
                    prathamo+adhyāyaḥ/
                     Su.3.1.1  athātaḥ sarvabhūtacintāśārīraṁ
                        vyākhyāsyāmaḥ//  
 Su.3.1.2  yathovāca bhagavān dhanvantariḥ//  
 Su.3.1.3  sarvabhūtānāṁ kāraṇamakāraṇaṁ
                        sattvarajastamolakṣaṇamaṣṭarūpamakhilasya jagataḥ saṁbhavaheturavyaktaṁ
                        nāma/ tadekaṁ  † bahūnāṁ 'anekeṣāṁ'iti pā+ 
                        kṣetrajñānāmadhiṣṭhānaṁ samudra ivaudakānāṁ bhāvānām//  
 Su.3.1.4  tasmādavyaktānmahānutpadyate
                        talliṅga eva; talliṅgācca mahatastallakṣaṇa evāhaṅkāra utpadyate, sa
                        trividho vaikārikastaijaso bhūtādiriti; tatra
                        vaikārikādahaṅkārāttaijasasahāyāttallakṣaṇānyenaikādaśendriyāṇyutpadyante,
                        tadyathā---śrotratvakcakṣurjihvāghrāṇavāgghastopasthapāyupādamanāṁsīti,
                        tatra pūrvāṇi pañca buddhīndriyāṇi, itarāṇi pañca karmendriyāṇi,
                        ubhayātmakaṁ manaḥ; bhūtāderapi taijasasahāyāttallakṣaṇānyeva
                        pañcatanmātrāṇyutpadyante, tadyathā---śabdatanmātraṁ, sparśatanmātraṁ,
                        rūpatanmātraṁ, rasatanmātraṁ, gandhatanmātramiti; teṣāṁ viśeṣāṁ viśeṣāḥ
                        śabdasparśarūparasagandhāḥ; tebhyo bhūtāni vyomānilānalajalorvyaḥ; evameṣā
                        tattvacaturviśatirvyākhyātā//  
 Su.3.1.5  tatra, buddhīndriyāṇāṁ śabdādayo
                        viṣayāḥ; karmendriyāṇāṁ yathāsaṅkhyaṁ vacanādānānandavisargaviharaṇāni//  
 Su.3.1.6  avyaktaṁ mahānahaṅkāraḥ
                        pañcatanmātrāṇi cetyaṣṭau prakṛtayaḥ; śeṣāḥ ṣoḍaśa vikārāḥ//  
 Su.3.1.7  svaḥ svaścaiṣāṁ viṣayo+adhibhūtaṁ;
                        svayamadhyātmaṁ;  † adhidaivataṁ 'adhidaivatamatha'iti
                            pā+  tu---budherbrahyā, ahaṅkārasyeśvaraḥ, manasaścandramāḥ, diśaḥ
                        śrotrasya, tvaco vāyuḥ, sūryaścakṣuṣaḥ, rasanasyāpaḥ, pṛthivī ghrāṇasya,
                             † vāco+agniḥ 'vacaso+agniḥ'iti pā+ , hastayorindraḥ,
                        pādayorviṣṇuḥ, pāyormitraḥ, prajāpatirupasthasyeti//  
 Su.3.1.8  tatra sarva evācetana eṣa vargaḥ,
                        puruṣaḥ pañcaviṁśatitamaḥ kāryakāraṇasaṁyuktaścetayitā bhavati/
                        satyapyacaitanye pradhānasya puruṣakaivalyārthaṁ pravṛttimupadiśanti
                        kṣīrādīṁścātra hetūnudāharanti//  
 Su.3.1.9  ata ūrdhvaṁ prakṛtipuruṣayoḥ
                        sādharmyavaidharmye vyākhyāsyāmaḥ/ tadyathā---ubhāvapyanādī,
                        ubhāvapyanantau, ubhāvapyaliṅgau, ubhāvapi nityau,  † ubhāvapyanaparau 'ubhāvapyaparau'iti pā+ , ubhau ca sarvagatāviti; ekā tu
                        prakṛtiracetanā triguṇā bījadharmiṇī prasavadharmiṇyamadhyasthadharmiṇī
                        ceti, bahavastu puruṣāścetanāvanto+aguṇā abījadharmāṇo+aprasavadharmāṇo
                        madhyasthadharmāṇaśceti//  
 Su.3.1.10  tatra kāraṇānurūpaṁ kāryamiti
                        kṛtvā sarva evaite viśeṣāḥ sattvarajastamomayā bhavanti;
                        tadañjanatvāttanmayatvācca tadguṇā eva puruṣā bhavantītyeke bhāṣante//  
 Su.3.1.11  vaidyake tu--- svabhāvamīśvaraṁ
                        kālaṁ yaddacchāṁ niyatiṁ tathā// pariṇāmaṁ ca manyante prakṛtiṁ
                        pṛthudarśinaḥ//  
 Su.3.1.12  tanmayānyeva bhūtāni
                        tadguṇānyeva cādiśet// taiśca tallakṣaṇaḥ kṛtsno bhūtagrāmo vyajanyata//  
 Su.3.1.13  tasyopayogo+abhihitaścikitsāṁ
                        prati sarvadā// bhūtebhyo hi paraṁ yasmānnāsti cintā cikitsite//  
 Su.3.1.14 
                        yato+abhihitaṁ---tatsambhavadravyasamūho bhūtādiruktaḥ; bhautikāni
                        cendriyāṇyāyurvede varṇyante, tathendriyārthaḥ//  
 Su.3.1.15  bhavati cātra---
                        indriyeṇendiyārthaṁ tu svaṁ svaṁ gṛhṇāti mānavaḥ// niyataṁ
                        tulyayonitvānnānyenānyamiti sthitiḥ//  
 Su.3.1.16  na cāyurvedaśāstreṣūpadiśyante
                        sarvagatāḥ kṣetrajñā nityāśca; asarvagateṣu ca kṣetrajñeṣu
                        nityapuruṣakhyāpakān hetūnudāharanti;  † āyurvedaśāstrasiddhānteṣvasarvagatāḥ kṣetrajñā
                        nityāśca, tiryagyonimānuṣadeveṣu saṁcaranti dharmādharmanimittaṁ; ta
                        ete+anumānagrāhyāḥ paramasūkṣmāścetanāvantaḥ śāśvatā lohitaretasoḥ
                        sannipāteṣvabhivyajyante, yato+abhihitaṁ---pañcamahābhūtaśarīrisamavāyaḥ
                        puruṣa iti; sa eṣa(eva?) karmapuruṣaścikitsādhikṛtaḥ//  
 Su.3.1.17  tasya sukhaduḥkhe icchādveṣau
                        prayatnaḥ prāṇāpānāvunmeṣanimeṣau buddhirmanaḥ saṅkalpo vicāraṇā
                        smṛtirvijñānamadhyavasāyo viṣayopalabdhiśca guṇāḥ//  
 Su.3.1.18  sāttvikāstu---ānṛśaṁsyaṁ
                        saṁvibhāgarucitā titikṣā satyaṁ dharma āstikyaṁ jñānaṁ buddhirmedhā
                        smṛtirdhṛtiranabhiṣaṅgaśca;
                        rājasāstu---duḥkhabahulatā+aṭanaśīlatā+adhṛtirahaṅkāra ānṛtikatvamakāruṇyaṁ
                        dambho māno harṣaḥ krodhaśca; tāmasāstu---viṣāditvaṁ nāstikyamadharmaśīlatā
                        buddhernidho+ajñānaṁ durmedhastvamakarmaśīlatā nidrālutvaṁ ceti//  
 Su.3.1.19  āntarikṣāstu---śabdaḥ
                        śabdendriyaṁ sarvacchidrasamūho viviktatā ca; vāyavyāstu---sparśaḥ
                        sparśondriyaṁ sarvaceṣṭāsamūhaḥ sarvaśarīraspandanaṁ laghutā ca;
                        taijasāstu---rūpaṁ rūpendriyaṁ varṇaḥ santāpo bhrājiṣṇutā
                        paktiramarṣastaikṣṇyaṁ śauryaṁ ca; āpyāstu---raso rasanendriyaṁ
                        sarvadravasamūho gurutā śaityaṁ sneho retaśca; pārthivāstu---gandho
                        gandhendriyaṁ sarvamūrtasamūho gurutā ceti//  
 Su.3.1.20  tatra sattvabahulamākāśaṁ,
                        rajobahulo vāyuḥ, sattvarajobahulo+agniḥ, sattvatamobahulā āpaḥ, tamobahulā
                        pṛthivīti//  
 Su.3.1.21  ślokau cātra bhavataḥ/ 
 
 anyonyānupraviṣṭāni sarvāṇyetāni nirdiśet/ 
 sve sve dravye tu sarveṣāṁ vyaktaṁ
                            lakṣaṇamiṣyate// 
 
 Su.3.1.22  aṣṭau prakṛtayaḥ proktā vikārāḥ
                        ṣoḍaśaiva tu// kṣetrajñaśca samāsena  † svatantraparatantrayoḥ 'svatantraparatantrataḥ'iti pā+ // 
 iti suśrutasaṁhitāyāṁ śārīrasthāne sarvabhūtacintāśārīraṁ nāma
                        prathamo+adhyāyaḥ //1// 
 
 
                    dvitīyo+adhyāyaḥ/
                     Su.3.2.1  athātaḥ  † śukraśoṇitaśuddhiṁ 'śukraśoṇitaśuddhināma'iti pā+  śārīraṁ vyākhyāsyāmaḥ//  
 Su.3.2.2  yathovāca bhagavān dhanvantariḥ//  
 Su.3.2.3  vātapittaśleṣmaśoṇita- † kuṇapagravthipūtipūyakṣīṇamūtrapurīṣaretasaḥ[ † 'kuṇapagandhi'iti pā+]
                        prajotpādane na samarthā bhavanti//  
 Su.3.2.4  teṣu vātavarṇavedanaṁ vātena,
                        pittavarṇavedanaṁ pittena, śleṣmavarṇavedanaṁ śleṣmaṇā, śoṇitavarṇavedanaṁ
                        kuṇapagandhyanalpaṁ ca raktena, granthibhūtaṁ śleṣmavātābhyāṁ,
                        pūtipūyanibhaṁ pittaśleṣmabhyāṁ, kṣīṇaṁ prāguktaṁ pittamārutābhyāṁ,
                        mūtrapurīṣagandhi sannipāteneti/ teṣu kuṇapagranthipūtipūyakṣīṇaretasaḥ
                        kṛcchrasādhyāh, mūtrapurīṣaretasastvasādhyāḥ ( † sādhyamanyacca[ † ayaṁ pāṭho hastalikhitapustake
                        nopalabhayate])iti//  
 Su.3.2.5  ārtavamapi tribhirdoṣaiḥ
                        śoṇitacaturthaih pṛthagdvandvaiḥ samastaiścopasṛṣṭamabījaṁ bhavati; tadapi
                        doṣavarṇavedanādibhirvijñeyam/ teṣu
                        kuṇapagranthipūtipūyakṣīṇamūtrapurīṣaprakāśamasādhyaṁ sādhyamanyacceti//  
 Su.3.2.6  bhavanti cātra/ teṣvādyān
                        śukradoṣāṁstrīn snehasvedādibhirjayet// kriyāviśeṣairmatimāṁstathā
                        cottarav(b?)astibhiḥ//  
 Su.3.2.7  pāyayeta naraṁ sarpirbhiṣak
                        kuṇaparetasi// dhātakīpuṣpakhadiradāḍimārjunasādhitam//  
 Su.3.2.8  pāyatedathavā sarpiḥ
                        śālasārādisādhitam// granthibhūte  † śaṭīsaiddhaṁ '+aśmabhitsiddhaṁ'iti
                            pā+  pālāśe vā+api bhasmani//  
 Su.3.2.9  parūṣakavaṭādibhyāṁ pūyaprakhye ca
                        sādhitam// prāguktaṁ vakṣyate yacca tat kāryaṁ kṣīṇaretasi//  
 Su.3.2.10  viṭprabhe pāyayet siddhaṁ  † citrakośīrahiṅgubhiḥ//
                            [ † asyāgre+asnehādiśca kramaḥ kāryaḥ ṣaṭsvetāsu vijānatā'
                        ityadhikaḥ pāṭhaḥ kvacidupalabhyate'] snigdhaṁ vāntaṁ viriktaṁ ca
                        nirūḍhamanuvāsitam//  
 Su.3.2.11  yojayecchukradoṣārtaṁ
                        samyaguttarabastinā// sphaṭikābhaṁ dravaṁ snigdhaṁ madhuraṁ madhugandhi ca//  
 Su.3.2.12  śukramicchanti kecittu
                        tailakṣaudranibhaṁ tathā// vidhimuttarabastyantaṁ kuryādārtavaśuddhaye//  
 Su.3.2.13  strīṇāṁ snehādiyuktānāṁ
                        catasṛṣvārtavārtiṣu// kuryātkalkān picūṁścāpi pathyānyācamanāni ca//  
 Su.3.2.14  granthibhūte pibet pāṭhāṁ
                        tryūṣaṇaṁ vṛkṣakāṇi ca//  † durgandhipūyasaṅkāśe majjatulye tathā++ārtave// [ † 'durgandhe
                        pūyasaṅkāśe'iti pā+]  
 Su.3.2.15  pibedbhadraśriyaḥ kvāthaṁ
                        candanakvāthameva ca // śukradoṣaharāṇāṁ ca yathāsvamavacāraṇam//  
 Su.3.2.16 
 † yogānāṁ 'doṣāṇāṁ'iti pā+  śuddhikaraṇaṁ
                        śeṣāsvapyārtavārtiṣu//anne(nnaṁ) śāliyavaṁ madyaṁ hitaṁ māṁsaṁ ca pittalam//  
 Su.3.2.17  śaśāsṛkpratimaṁ yattuy yadvā
                        lākṣārasopamam// tadārtavaṁ praśaṁsanti yadvāso na virañjayet//  
 Su.3.2.18  tadevātiprasaṅgena
                        pranṛttamanṛtāvapi// asṛgdaraṁ  † vijānīyādayo+anyadraktalakṣaṇāt[ † 'vijānīyāduktaṁ lakṣaṇalakṣitam'iti
                        pā+]//  
 Su.3.2.19  asṛgdaro bhavet sarvaḥ
                        sāṅgamardaḥ savedanaḥ// tasyātivṛttau daurbalyaṁ bhramo mūrcchā tamastṛṣā//  
 Su.3.2.20  dāhaḥ pralāpaḥ pāṇḍutvaṁ tandrā
                        rogāśca vātajāḥ// taruṇyā hitasevinyāstamalpopadravaṁ bhiṣak//  
 Su.3.2.21  raktapittavidhānena yathāvat
                        samupācaret// doṣairāvṛtamārgatvādārtavaṁ naśyati striyāḥ//  
 Su.3.2.22  tatra
                        matsyakulatthāmlatilamāṣasurā hitāḥ// pāne mūtramudaśvicca dadhi śuktaṁ ca
                        bhojane//  
 Su.3.2.23  kṣīṇaṁ prāgīritaṁ raktaṁ
                        salakṣaṇacikitsitam//  † tathā+apyatra 'athāpyatra'iti
                            pā+  vidhātavyaṁ vidhānaṁ naṣṭaraktavat//  
 Su.3.2.24  evamaduṣṭaśukraḥ śuddhārtavā
                        ca//  
 Su.3.2.25  ṛtau prathamadivasāt prabhṛti
                        brahmacāriṇī
                        divāsvapnāñjanāśrupātasnānānulepanābhyaṅganakhacchedanapradhāvanahasanakathanātiśabdaśravaṇāvalekhanānilāyāsān
                        pariharet/ kiṁ kāraṇaṁ? divā svapanytāḥ svāpaśīlaḥ, añjanādandhaḥ,
                        rodanāddhikṛtadṛṣṭiḥ, snānānulepanāhuḥkhaśīlaḥ, tailābhyaṅgāt kuṣṭhī,
                        nakhāpakartanāt kunakhī pradhāvanāccañcalaḥ,
                        hasanācchyāvadantauṣṭhatālujihvāḥ, pralāpī cātikathanāt,
                        atiśabdaśravaṇādbadhiraḥ, avalekhanāt khalatiḥ, mārutāyāsasevanādunmatto
                        garbho bhavatītyevametān pariharet/ darbhasaṁstaraśāyinīṁ
                        karatalaśarāvaparṇānyatamabhojinīṁ haniṣyaṁ, tryahaṁ ca bhartuḥ saṁrakṣet/
                        tataḥ śuddhasnātāṁ caturthe+ † ahanyahatavāsāṁ 'ahatavāsasamalaṅkṛtāṁ'iti pā+  samalaṅkṛtāṁ
                        kṛtamaṅgalasvastivācanāṁ bhartāraṁ darśayet/ tat kasya hetoḥ?//  
 Su.3.2.26  pūrvaṁ paśyedṛtusnātā yādṛśaṁ
                        naramaṅganā// tādṛśaṁ janayet putraṁ bhartāraṁ darśayedataḥ//  
 Su.3.2.27  tato vidhānaṁ purtīyamupādhyāyaḥ
                        samācaret// karmānte ca kramaṁ hyenamārabheta vicakṣaṇaḥ//  
 Su.3.2.28  tato+aparāhṇe pumān māsaṁ
                        brahmacārī sarpiḥsnigdhaḥ sarpiḥkṣīrābhyāṁ śālyodanaṁ bhuktvā māsaṁ
                        brahmacāriṇīṁ tailasnigdhāṁ tailamāṣottarāhārāṁ nārīmupeyādrātrau
                            sāmādibhir- † abhiviśvāsya 'āsvāsya'iti
                        pā+ ; vikalpayaivaṁ caturthyāṁ ṣāṣṭhyāmaṣṭamyāṁ daśamyāṁ dvādaśyāṁ
                        copeyāditi putrakāmaḥ//  
 Su.3.2.29  eṣūttarottaraṁ
                        vidyādāyurārogyameva ca // prajāsaubhāgyamaiśvaryaṁ balaṁ ca divaseṣu vai//  
 Su.3.2.30  ataḥ paraṁ pañcamyāṁ saptamyāṁ
                        navamyāmekādaśyāṁ ca strīkāmaḥ; trayodaśīprabhṛtayo nindyāḥ//  
 Su.3.2.31  tatra prathame divase ṛtumatyāṁ
                        maithunagama(nama?)nāyuṣyaṁ puṁsāṁ bhavati, yaśca tatrādhīyate garbhaḥ sa
                        prasavamāno  † vimucyate 'vimucyate prāṇaiḥ'iti
                            pā+ ; dvitīye+apyevaṁ sūtikāgṛhe vā;
                        tṛtīye+apyevamasaṁpūrṇāṅgo+alpāyurvā bhavati; caturthe tu saṁpūrṇāṅgo
                        dīrghāyuśca bhavati/ naca pravartamāne rakte bījaṁ praviṣṭaṁ guṇakaraṁ
                        bhavati, yathā nadyāṁ pratisrotaḥ plāvidravyaṁ prakṣiptaṁ pratinivartate
                        nordhnaṁ gacchati  † tadvadeva 'tadvadetat'iti pā+ 
                        draṣṭavyam/ tasmānniyamavatīṁ trirātraṁ pariharet/ ataḥ paraṁ māsādupeyāt//  
 Su.3.2.32  labdhagarbhāyāścaiteṣvahaḥsu
                        lakṣmaṇāvaṭaśuṅgāsahadevāviśvadevānāmanyatamaṁ kṣīreṇābhiṣutya trīṁścaturovā
                        bindūn dadyāddakṣiṇe nāsāpuṭe  † putrakāmāyai[ † asyāgre+avāme duhitṛkāmāyai' ityadhikaṁ pathyate
                        kvacitpustake/], na ca tānniṣṭhīvet//  
 Su.3.2.33  dhruvaṁ caturṇāṁ
                        sānnidhyādgarbhaḥ syādvidhipūrvakaḥ// ṛtukṣetrāmbubījānāṁ sāmagryādaṅkuro
                        yathā//  
 Su.3.2.34  evaṁ jātā rūpavantaḥ  † sattvavantaścirāyuṣaḥ 'mahāsattvā+'iti pā+ // bhavantyṛṇasya moktāraḥ satputrāḥ
                        putriṇe(ṇo) hitāḥ//  
 Su.3.2.35  tatra tejodhātuḥ sarvavarṇānāṁ
                        prabhavaḥ, sa yadā garbhotoattāvabdhātuprāyo bhavati tadā garbhaṁ gauraṁ
                        karoti, pṛthivīdhātuprāyaḥ kṛṣṇaṁ, pṛthivyākāśadhātuprāyaḥ kṛṣṇaśyāmaṁ,
                        toyākāśadhātuprāyo gauraśyāmam/ yādṛgvarṇamāhāramupasevate garbhiṇī
                        tādṛgvarṇaprasavā bhavtītyeke bhāṣante/ tatra dṛṣṭibhāgamapratipannaṁ tejo
                        jātyandhaṁ karoti, tadeva raktānugataṁ raktākṣaṁ, pittānugataṁ piṅgākṣaṁ,
                        śleṣmānugataṁ śuklākṣaṁ, vātānugataṁ vikṛtākṣamiti//  
 Su.3.2.36  bhavanti cātra/ ghṛtapiṇḍo
                        yathaivāgnimāśritaḥ pranilīyate// visarpatyārtavaṁ nāryāstathā
                        puṁsāṁsamāgame//  
 Su.3.2.37  bīje+antarvāyunā dnau jīvau
                        kukṣimāgatau// yamāvityabhidhīyete dharmetarapuraḥsarau//  
 Su.3.2.38  pitroratyalpabījatvādāsekyaḥ
                        puruṣo bhavet// sa śukraṁ prāśya labhate dhvajocchrāyamasaṁśayam//  
 Su.3.2.39  yaḥ pūtiyonau jāyeta sa
                        saugandhikasaṁjñitaḥ// sa yoniśephasorgandhamādhrāya labhate balam//  
 Su.3.2.40  sve gude+abrahmacaryādyaḥ strīṣu
                        puṁvat pravartate// kumbhīkaḥ sa ca vijñeya, īrṣyakaṁ śṛṇu cāparam//  
 Su.3.2.41  dṛṣṭvā vyavāyamanyeṣāṁ vyavāye
                        yaḥ pravartate// īrṣyakaḥ sa ca vijñeyaḥ,ṣaṇḍakaṁ śṛṇu pañcamam//  
 Su.3.2.42  yo bhāryāyāmṛtau mohādaṅganeva
                        pravartate// tataḥ strīceṣṭitākāro jāyate ṣaṇḍasaṁjñitaḥ//  
 Su.3.2.43  ṛtau puruṣavadvā+api
                        pravartetāṅganā yadi// tatra kanyā yadi bhavet sā bhavennaraceṣṭitā//  
 Su.3.2.44  āsekyaśca sugandhī ca
                        kumbhīkaścerṣyakastathā// saretasastvamī jñeyā aśukraḥ
                        ṣaṇḍa(ṇḍha)saṁjñitaḥ//  
 Su.3.2.45  anayā viprakṛtyā tu teṣāṁ
                        śukravahāḥ sirāḥ// harṣāt sphuṭatvamāyānti dhvajocchrāyastato bhavet//  
 Su.3.2.46  āhārācāraceṣṭābhiryādṛśībhiḥ
                        samanvitau// strīpuṁsau samupeyātāṁ tayoḥ putro+api tādṛśaḥ//  
 Su.3.2.47  yadā nāryāvupeyātāṁ vṛṣasyantyau
                        kathaṁcana// muñcantyau śukramanyonyamanasthistatra jāyate//  
 Su.3.2.48  ṛtusnātā tu yā nārī svapne
                        maithunamāvahet// ārtavaṁ vāyurādāya kukṣau garbhaṁ karoti hi//  
 Su.3.2.49  māsi māsi vivardheta garbhiṇyā
                        garbhalakṣaṇam// kalalaṁ jāyate tasyā varjitaṁ paitṛkairguṇaiḥ//  
 Su.3.2.50 
                        sarpavṛścikakūṣmāṇḍavikṛtākṛtayaśca ye// garbhāstvete striyāścaiva jñeyāḥ
                        pāpakṛtā bhṛśam//  
 Su.3.2.51  garbho vātaprakopeṇa dauhṛde
                        vāvamānite// bhavet kubjaḥ kuṇiḥ paṅgurmūko minmina eva vā//  
 Su.3.2.52  mātāpitrostu nāstikyādaśubhaiśca
                        purākṛtaiḥ// vātādīnāṁ ca kopena garbho vikṛtimāpnuyāt//  
 Su.3.2.53  malālpatvādayogācca vāyoḥ
                        pkvāśayasya ca // vātamūtrapurīṣāṇi na garbhasthaḥ karoti hi//  
 Su.3.2.54  jarāyuṇā mukhe cchanne kaṇṭhe ca
                        kalhaveṣṭite// vāyormārganirodhācca na garbhasthaḥ praroditi//  
 Su.3.2.55  niḥśvāsocchvāsasaṅkṣobhasvapnān
                        garbho+adhigacchati// māturniśvasitocchvāsasaṅkṣobhasvapnasaṁbhavān//  
 Su.3.2.56  sanniveśaḥ śarīrāṇāṁ dantānāṁ
                        patanodbhavau// taleṣvasaṁbhavo yaśca romṇāmetat svabhāvataḥ//  
 Su.3.2.57  bhāvitāḥ pūrvadeheṣu satataṁ
                        śāstrabuddhayaḥ// bhavanti sattvabhūyiṣṭhāḥ pūrvajātismarā narāḥ//  
 Su.3.2.58  karmaṇā codito yena tadāpnoti
                        punarbhave // abhyastāḥ pūrvadehe ye tāneva bhajate guṇān// 
 iti suśrutasaṁhitāyāṁ śārīrasthāne śukraśoṇitaśuddhiśārīraṁ nāma
                        dvitīyo+adhyāyaḥ //2// 
 
 
                    tṛtīyo+adhyāyaḥ/
                     Su.3.3.1  athāto garbhāvakrānti śārīraṁ
                        vyākhyāsyāmaḥ//  
 Su.3.3.2  yathovāca bhagavān dhanvantariḥ//  
 Su.3.3.3  saumyaṁ
                        śukramārtavamāgneyamitareṣāmapyatra bhūtānāṁ sānnidhyamastyaṇunā viśeṣeṇa,
                        parasparopakārātparasparānugrahātparasparānupraveśācca//  
 Su.3.3.4  tatra strīpuṁsayoḥ saṁyoge tejaḥ
                        śarīrādvāyurudīrayati, tatastejonilasannipātacchukraṁ cyutaṁ
                        yonimabhipratipadyate saṁsṛjyate cārtavena, tato+agnīṣomasaṁyogāt (garbho?)
                        saṁsṛjyamāno (garbho?) garbhāśayamanupratipadyate kṣetrajño vedayitā spraṣṭā
                        ghrātā draṣṭā śrotā rasayitā puruṣaḥ sraṣṭā gantā sākṣī dhātā vaktā yaḥ
                        ko+asāvityevamādibhiḥ paryāyavācakairnāmabhirabhidhīyate
                        dainasaṁ(yo?)gādakṣayo+acintyo bhūtātmanā sahānvakṣaṁ
                        sattvarajastamobhirdaināsurairaparaiśca bhāvairvāyunā+abhipreryamāṇaḥ,
                        garbhāśayamanupraniśyāvatiṣṭhate//  
 Su.3.3.5  tatra śukrabāhulyāt pumān,
                        ārtavabāhulyāt strī, sāmyādubhayornapuṁsakamiti//  
 Su.3.3.6  ṛtustu dvādaśarātraṁ bhavati
                        dṛṣṭārtavaḥ; adṛṣṭārtavā+apyastītyeke bhāṣante//  
 Su.3.3.7  bhavanti cātra/
                        pīnaprasannavadanāṁ praklinnātmamukhadvijām// narakāmāṁ priyakathāṁ
                        srastakukṣyakṣimūrdhajām//  
 Su.3.3.8 
                        sphuradbhujakucaśroṇinābhyūrujaghanasphicam// harśautsukyaparāṁ cāpi
                        vidyādṛtumatīmiti//  
 Su.3.3.9  niyataṁ divase+atīte
                        saṅkucatyambujaṁ yathā// ṛtau vyatīte nāryāstu yoniḥ saṁvriyate tathā//  
 Su.3.3.10  māsenopacitaṁ kāle dhamanībhyāṁ
                        tadārtavam// īṣatkṛṣṇaṁ vigandhaṁ ca vāyuryonimukhaṁ nayet//  
 Su.3.3.11  tadvarṣāddvādaśāt kāle
                        vartamānamasṛk punaḥ// jarāpakvaśarīrāṇāṁ yāti pañcāśataḥ kṣayam//  
 Su.3.3.12  yugmeṣu tu pumān prokto
                        divaseṣvanyathā+abalā// puṣpakāle śucistasmādapatyārthī striyaṁ vrajet//  
 Su.3.3.13  tatra sadyogṛhītagarbhāyā
                        liṅgāni---śramo glāniḥ pipāsā sakthisadanaṁ śukraśoṇitayoravabandhaḥ
                        sphuraṇaṁ ca yoneḥ//  
 Su.3.3.14  stanayoḥ kṛṣṇamukhatā
                        romarājyudgamastathā// akṣipakṣmāṇi cāpyasyāḥ saṁmīlyante viśeṣataḥ//  
 Su.3.3.15  akāmataśchardayati
                        gandhādudvijate śubhāt// prasekaḥ sadanaṁ cāpi garbhiṇyā liṅgamucyate//  
 Su.3.3.16  tadā  † prabhṛti 'prabhṛtyeva'iti pā+  vyavāyaṁ vyāyāmamatitarpaṇamatikarśanaṁ
                        divāsvapnaṁ rātrijāgaraṇaṁ śokaṁ  † yānārohaṇaṁ 'yānāvarohaṇaṁ'iti
                            pā+  bhayamutkaṭukāsanaṁ caikāntataḥ snehādikriyāṁ śoṇitamokṣaṇaṁ
                        cākāle vegavidhāraṇaṁ ca na seveta//  
 Su.3.3.17  doṣābhighātairgarbhiṇyā yo yo
                        bhāgaḥ prapīḍyate// sa sa bhāgaḥ śiśostasya garbhasthasya prapīḍyate//  
 Su.3.3.18  tatra prathame māsi kalalaṁ
                        jāyate; dvitīye śītoṣmānilairabhiprapacyamānānāṁ mahābhūtānāṁ saṁghāto
                        ghanaḥ saṁjāyate yadi piṇḍaḥ pumān, strī cet peśī, napuṁsakaṁ cedarbudamiti;
                        tṛtīye hastapādaśirasāṁ pañca piṇḍakā nirvartante+aṅgapratyaṅgavibhāgaśca
                        sūkṣmo bhavati; caturthe sarvāṅgapratyaṅgavibhāgaḥ pravyakto bhavati,
                        garbhahṛdayapravyaktibhāvāccetanādhāturabhivyakto bhavati, kasmāt?
                        tatsthānatvāt; tasmādgarbhaścaturthe māsyabhiprāyamindriyārtheṣu karoti,
                        dvihṛdayāṁ ca nārīṁ dauhṛdinīmācakṣate, dauhṛdavimānanāt kubjaṁ kuṇiṁ
                        khañjaṁ jaḍaṁ vāmanaṁ vikṛtākṣamanakṣaṁ vā nārī sutaṁ janayati, tasmāt sā
                        yadyadicchettattattasyai dāpayet, labdhadauhṛdā hi vīryavantaṁ cirāyuṣaṁ ca
                        putraṁ janayati//  
 Su.3.3.19  bhavati cātra/ indriyārthāṁstu
                        yān yān sā bhoktumicchati garbhiṇī garbhābādhabhayāttāṁstān bhiṣagāhṛtya
                        dāpayet//  
 Su.3.3.20  sā prāptadauhṛdā putraṁ janayeta
                        guṇānvitam// alabdhadauhṛdā garbhe labhetātmani vā bhayam//  
 Su.3.3.21  yeṣu yeṣvindriyārtheṣu dauhṛde
                        vai vimānanā// prajāyeta sutasyārtistasmiṁstasmiṁstathendriye//  
 Su.3.3.22  rājasandarśane yasyā daurhṛdaṁ
                        jāyate striyāḥ// arthavantaṁ mahābhāgaṁ kumāraṁ sā prasūyate//  
 Su.3.3.23  dukūlapaṭṭakauśeyabhūṣaṇādiṣu
                        dauhṛdāt// alaṅkāraiṣiṇaṁ putraṁ lalitaṁ sā prasūyate//  
 Su.3.3.24  āśrame saṁyatātmānaṁ dharmaśīlaṁ
                        prasūyate// devatāpratimāyāṁ tu prasūte pārṣadopamam// darśane vyālajātīnāṁ
                        hiṁsāśīlaṁ prasūyate//  
 Su.3.3.25  godhāmāṁsāśane putraṁ suṣupsuṁ
                             † dhāraṇātmakam 'dhāvanātmakam'iti pā+ / gavāṁ māṁse tu balinaṁ
                        sarvakleśasahaṁ tathā//  
 Su.3.3.26  māhiṣe daurhṛdācchūraṁ raktākṣaṁ
                             † lomasaṁyutam 'nirvikāratvātprakṛtibhāvānupapatteḥ'iti pā+ //
                        varāhamāṁsāt svapnāluṁ śūraṁ saṁjanayet sutam//  
 Su.3.3.27  mārgādvikrāntajaṅghālaṁ sadā
                        vanacaraṁ sutam// sṛmarādvignimanasaṁ nityabhītaṁ ca taittirāt//  
 Su.3.3.28  ato+anukteṣu yā nārī
                        samabhidhyāti daurhṛdam// śarīrācāraśīlaiḥ sā samānaṁ janayiṣyati//  
 Su.3.3.29  karmaṇā coditaṁ
                        jantorbhavitavyaṁ punarbhavet// yathā tathā daivayogāddaurhṛdaṁ
                        janayeddhṛdi//  
 Su.3.3.30  pañcame manaḥpratibuddhataraṁ
                        bhavati, ṣaṣṭhe buddhiḥ, saptame sarvāṅgapratyaṅgavibhāgaḥ pravyaktataraḥ,
                            aṣṭame+ † asthirībhavatyojaḥ 'asthiraṁ
                            bhavati'iti pā+ , tatra jātaścenna jīvennirojastvān- † nairṛtabhāgatvācca[ † 'nairṛtabhāgadheyatvāt'iti pā+], tato baliṁ māṁsaudanamasmai
                        dāpayet? navamadaśamaikādaśadvādaśānāmanyatamasmin jāyate, ato+anyathā
                        vikārī bhavati//  
 Su.3.3.31  mātustu khalu rasavahāyāṁ nāḍyāṁ
                        garbhanābhināḍī pratibaddhā, sā+asya māturāhārarasavīryamabhivahati/
                        tenopasnehenāsyābhivṛddhirbhavati/  † asaṁjātāṅgapratyaṅgapravibhāgamāniṣekāt[ † 'asañjātāṅgapratyaṅgavibhāgaṁ tu garbhe niṣekāt prabhṛti'iti
                        pā+] prabhṛti sarvaśarīrāvayavānusāriṇīnāṁ rasavahānāṁ tiryaggatānāṁ
                        dhamanīnāmupasneho jīvayati//  
 Su.3.3.32  garbhasya khalu saṁbhavataḥ
                        pūrvaṁ śiraḥ saṁbhavatītyāha śaunakaḥ, śiromūlatvāt- † pradhānendriyāṇāṁ 'dehendriyāṇām'iti pā+ ; hṛdayamiti kṛtavīryo, buddhermanasaśca
                        sthānatvāt; nābhiriti pārāśaryaḥ, tato hi vardhate deho dehinaḥ;
                        pāṇipādamiti mārkaṇḍeyaḥ, tanmūlatvācceṣṭāyā garbhasya; madhyaśarīramiti
                        subhūtirgautamaḥ, tannibaddhatvāt sarvagātrasaṁbhavasya/ tattu na samyak,
                        sarvāṇyaṅgapratyaṅgāni yugapat saṁbhavantītyāha dhanvantariḥ, garbhasya
                        sūkṣmatvānnopalabhyante vaṁśāṅkuravaccūtaphalavacca; tadyathā---cūtaphale
                        paripakve keśaramāṁsāsthimajjānaḥ pṛthak pṛthag dṛśyante, kālaprakarṣāt;
                        tānyeva taruṇe nopalabhyante, sūkṣmatvāt; teṣāṁ sūkṣmāṇāṁ keśarādīnāṁ kālaḥ
                        pravyaktatāṁ karoti; etenaiva vaṁśāṅkuro+api vyākhyātaḥ/ evaṁ garbhasya
                        tāruṇye sarveṣvaṅgapratyaṅgeṣu satsvapi saukṣmyādanupalabdhiḥ, tānyeva
                        kālaprakarṣāt pravyaktāni bhavanti//  
 Su.3.3.33  tatra garbhasya
                        pitṛjamātṛjarasajātmajasattvajasātmyajāni śarīralakṣaṇāni vyākhyāsyāmaḥ/
                        garbhasya, keśaśmaśrulomāsthinakhadantasirāsnāyudhamanīretaḥprabhṛtīni
                        sthirāṇi pitṛjāni, māṁsaśoṇitamedomajjahṛnnābhiyakṛtplīhāntragudaprabhṛtīni
                        mṛdūni mātṛjāni, śarīropacayo balaṁ varṇaḥ sthitirhāniśca rasajāni,
                        indriyāṇi jñānaṁ vijñānamāyuḥ sukhaduḥkhādikaṁ cātmajāni,
                        sattvajānyuttaratra vakṣyāmaḥ, vīryamārogyaṁ balavarṇau medhā ca
                        sātmyajāni//  
 Su.3.3.34  tatra yasyā dakṣiṇe stane prāk
                        payodarśanaṁ bhavati dakṣiṇākṣimahattvaṁ ca pūrvaṁ ca dakṣiṇaṁ
                        sakthyutkarṣati vāhulyācca punnāmadheyeṣu dravyeṣu daurhṛdamabhidhyāyati
                        svapneṣu copalabhate padmotpalakumudāmrātakādīni punnāmanyeva
                        prasannamukhavarṇā ca bhavati tāṁ  † brūyāt 'vidy?āt'iti pā+ 
                        putramiyaṁ janayiṣyatīti, tadviparyaye kanyāṁ, yasyāḥ pārśvadvayamunnataṁ
                        purastānnirgatamudaraṁ prāgabhihitalakṣaṇaṁ ca tasyā napuṁsakamiti vidyāt,
                        yasyā madhye nimnaṁ droṇībhūtamudaraṁ sā yugmaṁ prasūyata iti//  
 Su.3.3.35  bhavanti cātra
                        devatābrāhmaṇaparāḥ śaucācārahite ratāḥ// mahāguṇān prasūyante viparītāstu
                        nirguṇān//  
 Su.3.3.36  aṅgapratyaṅganirvṛttiḥ
                        svabhāvādeva jāyate// aṅgapratyaṅganirvṛttau ye bhavanti guṇāguṇāḥ// te te
                        garbhasya vijñeyā dharmādharmanimittajāḥ// 
 iti suśrutasaṁhitāyāṁ śārīrasthāne garbhāvakrāntiśārīraṁ nāma
                        tṛtīyo+adhyāyaḥ //3// 
 
 
                    caturtho+adhyāyaḥ/
                     Su.3.4.1  athāto garbhavyākaraṇaṁ (nāma)
                        śārīraṁ vyākhyāsyāmaḥ//  
 Su.3.4.2  yathovāca bhagavān dhavantariḥ//  
 Su.3.4.3  agniḥ somo vāyuḥ sattvaṁ
                        rajastamaḥ pañcendriyāṇi bhūtātmeti prāṇāḥ//  
 Su.3.4.4  tasya khalvevaṁpravṛttasya  † śukraśoṇitasyābhipacyamānasya[ † 'śukraśoṇitasya'iti
                        keṣuciddhastalikhitapustakeṣu nopalabhyate/] mānasya kṣīrasyeva santānikāḥ
                        sapta  † tvaco bhavanti/
                        tasāṁ prathamā+avabhāsinī nāma, yā sarvavarṇānavabhāsayati pañcavidhāṁ ca
                        chāyāṁ prakāśayati, sā vrīheraṣṭādaśabhāgapramāṇā,
                        siddhmapadmakaṁṭakādhiṣṭhānā; dvitīyā lohitā nāma, vrīhiṣoḍaśabhāgapramāṇā,
                        tilakalakanyacchavyaṅgādhiṣṭhānā; tṛtīyā śvetā
                        nāma,vrīhidvādaśabhāgapramāṇā, carmadalājagallīmaśakādhiṣṭhānā; carurthī
                        tāmrā nāma vrīheraṣṭabhāgapramāṇā, vividhakilāsakuṣṭhādhiṣṭhānā; pañcamī
                        vedinī nāma, vrīhipañcabhāgapramāṇā, kuṣṭhavisarpādhiṣṭhānā; ṣaṣṭhī rohiṇī
                        nāma, vrīhipramāṇā, granthyapacyarbudaślīpadagalagaṇḍādhiṣṭhānā; saptamī
                        māṁsadharā nāma, vrīhidvayapramāṇā, bhagandaravidradhyarśo+adhiṣṭhānā/
                        yadetat pramāṇaṁ nirdiṣṭaṁ tanmāṁsaleṣvavakāśeṣu, na lalāṭe
                        sūkṣmāṅgulyādiṣu; yato
                        vakṣyatyudareṣu---vrīhimukhenāṅguṣṭhodarapramāṇamavagāḍhaṁ vidhyediti//
                            [ † 'śarīre ṣaṭ
                        tvacaḥ;-----'(ca.śā.a.7.sū.5)/ 'ṣaṣṭhī tu prāṇadharā' iti āṣṭāṅgasaṁgrahe
                        pāṭhaḥ/ 'tvaco nāma---sarvadehāvaraṇarūpā bhūmiḥ sparśanevdriyasya
                        srotasāñca svedavahānāṁ, romṇāmapi saromakūpānām/ tāḥ sthūladaṣṭyā
                        staradvayavibhaktāḥ---bahistvagbhāgo+antarastvagbhāgaśceti/ tatra
                        bahistvaṅnāmātīva tanvī kṛṣṇagaurādivarṇādhārā vahnisparśena
                        ploṣapiḍakāvyañjanā ca/ antastvaḍnāma sthūlā śarīrābhirakṣaṇī snehādikarṣaṇī
                        ca/ saiva pradhānāyatanaṁ sparśabhūmeḥ svedasrutāñca
                        mārgāṇām'(pratyakṣaśārīra pra. bhā.pṛ+ 5-6)/]  
 Su.3.4.5  kalāḥ khalvapi sapta  † saṁbhavanti 'bhavanti'iti pā+  dhātvāśayāntaramaryādāḥ//  
 Su.3.4.6 
 † bhavataścātra/[ † 'bhavanti cātra'iti
                        pā+] yathā hi sāraḥ kāṣṭheṣu chidyamāneṣu dṛśyate// tathā dhāturhi māṁseṣu
                        chidyamāneṣu dṛśyate//  
 Su.3.4.7  snāyubhiśca praticchannān
                        santatāṁśca jarāyuṇā// śleṣmaṇā veṣṭitāṁścāpi kalābhāgāṁstu tān  † viduḥ// [ † 'asyāgre'+adhātvāśayāntare+annasya yaḥ kledastvadhiṣṭhati/
                        dehoṣmaṇā vipakvastu sā kaletyabhidhīyate' ityadhikaṁ paṭhyate
                        kvacitpustake/]  
 Su.3.4.8  tāsaṁ prathamā māṁsadhārā nāma;
                        yasyāṁ  † māṁse
                        sirāsnāyudhamanīsrotasāṁ pratānā bhavanti// [ † 'māṁsagatānāṁ'iti hārāṇacandrasaṁmataḥ pāṭhaḥ/
                        'māṁsasirāsnāyudhamanīsrotasāṁ' iti vai.paṁ.hariprapannasaṁmataḥ pāṭhaḥ/
                        viśeṣavivaraṇaṁ tu rasayogasāgarasyopoddhāte 164-165 pṛṣṭhayordraṣṭavyam/]  
 Su.3.4.9  bhavati cātra/ yathā bisamṛṇālāni
                        vivardhante samantataḥ// bhūmau paṅkodakasthāni tathā māṁse sirādayaḥ//  
 Su.3.4.10  dvitīyā raktadharā nāma
                        māṁsasyābhyantarataḥ, tasyāṁ śoṇitaṁ viśeṣataśca sirāsu yakṛtplīhnośca  † bhavati 'sravati'iti pā+ //  
 Su.3.4.11  bhavati cātra/
                        vṛkṣādyathābhiprahatāt kṣīriṇaḥ  † kṣīramāvahet 'kṣīramāsravet'iti
                            pā+ // māṁsādevaṁ kṣatāt kṣipraṁ śoṇitaṁ  † saṁprasicyate 'pratiricyate'iti pā+ //  
 Su.3.4.12  tṛtīyā medodharā nāma; medo hi
                        sarvabhūtānāmudarasthamaṇvasthiṣu ca, mahatsu ca majjā  † bhavati// [ † 'tadeva ca śirasi
                        kapālapraticchannaṁ mastiṣkākhyaṁ mastuluṅgākhyaṁ ca'
                        ityaṣṭāṅgasaṁgrahe+adhikaḥ pāṭhaḥ/ 'medo nāma---sāndrasarpistulyaḥ
                        snehadhātuḥ śarīrasya/ tasya sthānamudarāntaḥ, tvacāmadhaśca/ vasā tu
                        māṁsāntarānupraviṣṭaḥ snehastasyā medasyanupraveśastulyopādānatvāt/ majjā
                        nāma asthimadhyagataḥ snehaḥ/ sa dvividhaḥ pīto raktaśca/ tatra pīto
                        nalakāsthnāmantaḥ, raktastnitarāsthiṣu, prāntabhāheṣu ca nalakāsthnām/
                        so+ayaṁ sthūlasvarūpeṇa medaso+abhinno+apikarmavaiśeṣyātpṛthageva
                        dhātuḥ,'(pratyakṣāśārīra pra. bhā.pṛ.10/]  
 Su.3.4.13  bhavati cātra/ sthūlāsthiṣu
                        viśeṣeṇa majjā tvabhyantarāśritaḥ// athetareṣu sarveṣu saraktaṁ meda
                        ucyate// śuddhamāṁsasya yaḥ snehaḥ sā vasā parikīrtitā//  
 Su.3.4.14  caturthī śleṣmadharā nāma;
                        sarvasandhiṣu prāṇabhṛtāṁ bhavati//  
 Su.3.4.15  bhavati cātra/ snehābhyakte
                        yathā hyakṣe cakraṁ sādhu pravartate// sandhayaḥ sādhu vartante saṁśliṣṭāḥ
                        śleṣmaṇā tathā//  
 Su.3.4.16  pañcamī purīṣadharā nāma;
                        yā+avtaḥkoṣṭhe malamabhivibhajate pakvāśayasthā//  
 Su.3.4.17  bhavati cātra/ yakṛtsamantāt
                        koṣṭhaṁ ca tathā+antrāṇi samāśritā// uṇḍukasthaṁ vibhajate malaṁ maladharā
                        kalā//  
 Su.3.4.18  ṣaṣṭhī  † pittadharā nāma; yā
                        caturvidhamannapānamupabhu(yu)ktamāmāśayāt pracyutaṁ pakvāśayopasthitaṁ
                        dhārayati// [ † 'ṣaṣṭhī
                        pittadharā nāma pakvāmāśayamadhyasthā/ sā
                        hyantaragneradhiṣṭhānatayā++āmāśayāt pakvāśayonmukhamannaṁ balena vidhārya
                        pittatejasā śoṣayati pacati pakvaṁ ca vimuñcati/ doṣādhiṣṭhitā tu
                        daurbalyādāmameva/ tato+asāvannasya grahaṇāt punargrahaṇīsaṁjñā/ balaṁ ca
                        tasyāḥ pittamevāgnyabhidhānamataḥ sā+agninopastabdhopabṛṁhitaikayogakṣemā
                        śarīraṁ vartayati/' (aṣṭāṅgasaṁgraha śā.sthā.a.)]  
 Su.3.4.19  bhavati cātra/ aśitaṁ khāditaṁ
                        pītaṁ koṣṭhagataṁ nṛṇām// tajjīryati yathākālaṁ śoṣitaṁ pittatejasā//  
 Su.3.4.20  saptamī śukradharā nāma; yā
                        sarvaprāṇināṁ sarvaśarīravyāpinī//  
 Su.3.4.21  bhavanti cātra/ yathā payasi
                        sarpistu  † gūḍhaścekṣau 'guḍaścekṣarase'iti
                            pā+  raso yathā// śarīreṣu tathā śukraṁ nṛṇāṁ vidyādbhiṣagvaraḥ//  
 Su.3.4.22  dvyaṅgule dakṣiṇe  † pārśve bastidvārasya
                        cāpyadhaḥ// mūtrasrotaḥpathāccgukraṁ puruṣasya pravartate// [ † 'dvyaṅgule dakṣiṇe
                        pārśve bastidvārasya cāpyadhaḥ/ mūtrasrotaḥpathācchukraṁ puruṣasya
                        pravartata' ityatra+advyaṅgule dakṣiṇe vāma' ityeva sādhīyān pāṭhaḥ, anyathā
                        pratyakṣavirodhāt svāktivirodhācca/ kṣuyate hi+aśukravahe dve
                        śukraprādurbhāvāya, dve śukravisargāya ca' iti suśrute eva'
                        (pratyakṣaśārīra, upoddhāta, pṛṣṭha 72)/]  
 Su.3.4.23  kṛtsnadehāśritaṁ śukraṁ
                        prasannamanasastathā// strīṣu vyāyacchataścāpi harśāttat saṁpravartate//  
 Su.3.4.24  gṛhītagarbhāṇāmārtavavahānāṁ
                        srotasāṁ vartmānyavarudhyanta garbheṇa, tasmādgṛhītagarbhāṇāmārtavaṁ na
                        dṛśyate; tatastadadhaḥ pratihatamūrdhvamāgatamaparaṁ
                        copacīyamānamaparāîtyabhidhīyate; śeṣaṁ cordhvataramāgataṁ
                        payodharāvabhipratipadyate, tasmādgarbhiṇyaḥ pīnonnatapayodharā bhavanti//  
 Su.3.4.25  garbhasya yakṛtplīhānau
                        śoṇitajau, śoṇitaphenaprabhabhavaḥ  † phupphusaḥ, śoṇitāṁkaṭṭaprabhabhva uṇḍukaḥ//  'udānavāyorādhāraḥ phupphusaḥ procyate budhauḥ'iti
                            śārṅgadharaḥ 
 
 Su.3.4.26  asṛjaḥ śleṣmaṇaścāpi yaḥ
                        prasādaḥ paro mataḥ// taṁ pacyamānaṁ pittena vāyuścāpyanudhāvati//  
 Su.3.4.27  tato+asyāntrāṇi jāyante gudaṁ
                        bastiśca dehinaḥ// udare pacyamānānāmādhmānādrukmasāravat//  
 Su.3.4.28  kaphaśoṇitamāṁsānāṁ sāro  † jihvā prajāyate//
                        yathārthamūṣmaṇā yukto vāyuḥ srotāṁsi dārayet// [ † 'tatrāsya mathyamānasya dhmāyamānasya
                        rukmavat/ jihvā saṁjāyate saumī yayā vedayate rasān' iti pā+]  
 Su.3.4.29  anupraviśya piśitaṁ
                        peśīrvibhajate tathā//  † medasaḥ snehamādāya sirāsnāyutvamāpnuyāt// [ † vai+ paṁ+
                        hariprapannaśarmaṇā tu ayaṁ pāṭho+anyathā paṭhito vyākhyātaśca,+amedaḥ sa
                        snehamādāya sirāsnāyutvamapyatha/ sirāṇāṁ tu mṛduḥ pākaḥ snāyūnāṁ ca tataḥ
                        kharaḥ// āśayyābhyāsayogena karotyāśayasaṁbhavam/ sa vāyuḥ kartā, annarasāt
                        snehamādāya medo vibhajate arthādudare medaścimoti; atha evaṁ sirāsnāyutvaṁ
                        vibhajate arthāt sirātvaṁ sirāsvarūpaṁ, snāyutvaṁ snāyusvarūpaṁ ca
                        vibhajate/ nanu samavāyikāraṇasyaikatve+api kathametadvecitryaṁ saṁjāyata
                        ityāha---sirāṇāṁ tu mṛduḥ pāka ityādi/ ---sirāṇāmaśuddharaktavāhinānāṁ,
                        dhamanīrasāyanīnāmapyupalakṣaṇametat; atra mṛduḥ pākā bhavati
                        nirantararasasaṁmṛtatvāt; snāyūnāṁ ca peśīprāntānāṁ kharaḥ pāko bhavati
                        alparasagamanāt/ ----sa vāyuḥ māṁsapeśīṣu āśayya āsamantāt nivāsaṁ kṛtvā
                        hṛdayādyāśayānāṁ saṁbhavamutpattiṁ karoti'(rasayogasāgara, upoddhāta, pṛ+
                        113-114)/]  
 Su.3.4.30  sirāṇāṁ tu mṛduḥ pākaḥ snāyūnāṁ
                        ca tataḥ kharaḥ// āśayyābhyāsayogena karotyāśayasaṁbhavam//  
 Su.3.4.31  raktamedaḥprasādādvṛkkau;
                        māṁsāsṛkkalhamedaḥprasādādvṛṣaṇau; śoṇitakaphaprasādajaṁ hṛdayaṁ, yadāśrayā
                        hi dhamanyaḥ prāṇavahāḥ;  † tasyādho 'tasya vāmataḥ'iti
                            pā+  vāmataḥ plīhā phupphusaśca, dakṣiṇato yakṛt  † kloma ca; taddhṛdayaṁ
                        viśeṣeṇa cetanāsthānam, atastasmiṁstamasā++āvṛte sarvaprāṇinaḥ svapanti//
                            [ † yattu+ahṛdayasyādho vāmataḥ plīhā phusphusaśca, dakṣiṇato
                        yakṛt kloma ca' iti sauśrutaḥ pāṭhaḥ tatra pramāda eva
                        darīdṛśyate,+ahṛdayasyādho vāmataḥ plīhā, dakṣiṇato yakṛt, ubhayataḥ kloma
                        phusphusau ca' iti tu sādhīyān pāṭhaḥ, anyathā na kenāpi kathamapi śakyaṁ
                        samādhātum,(pratyakṣaśārīra, upoddhāta, pṛ+ 68)/ kloma
                        śvāsanalikā---'ṭrekiyā "trachea"' iti gaṇanāthasenaḥ (pratyakṣaśārīra,
                        dvitīyabhāga, pṛ+ 178),+agāla blaḍara "gall-bladder"' iti
                        rasayogasāgarasyopoddhāte(pṛ+96-102) vai+ paṁ+ hariprapannaśarmā/ vistarastu
                        tatraiva draṣṭavyaḥ/]  
 Su.3.4.32  bhavati cātra/ puṇḍarīkeṇa
                        sadṛśaṁ hṛdayaṁ syādadhomukham// jāgratastadvikasati svapataśca nimīlati//  
 Su.3.4.33  nidrāṁ tu vaiṣṇavīṁ
                        pāpmānamupadiśanti, sā svabhāvata eva sarvaprāṇino+abhispṛśati/ tatra yadā
                        saṁjñāvahāni srotāṁsi tamobhūyiṣṭhaḥ śleṣmā pratipadyate tadā tāmasī nāma
                        nidrā  † bhavatyanavabodhinī 'saṁbhavati'iti
                            pā+ , sā pralayakāle; tamobhūyiṣṭhānāmahaḥsu niśāsu ca bhavati,
                        rajobhūyiṣṭhānāmanimittaṁ, sattvabhūyiṣṭhānāmardharātre;
                        kṣīṇaśleṣmanilabahulānāṁ manaḥśarīrābhitāpavatāṁ ca naiva, sā vaikārikī
                        bhavati//  
 Su.3.4.34  bhavanti cātra/ hṛdayaṁ
                        cetanāsthānamuktaṁ suśruta! dehinām// tamobhibhūte tasmiṁstu nidrā viśati
                        dehinam//  
 Su.3.4.35  nidrāhetustamaḥ, sattvaṁ bodhane
                        heturucyate// svabhāva eva vā heturgarīyān parikīrtyate//  
 Su.3.4.36  pūrvadehānubhūtāṁstu bhūtātmā
                        svapataḥ prabhuḥ// rajoyuktena manasā gṛhṇātyarthān śubhāśubhān//  
 Su.3.4.37  karaṇānāṁ tu  † vaikalye[ † 'vaiguṇye'iti pā+]
                        tamasā+abhipravardhite// asvapannapi bhūtātmā prasupta iva cocyate//  
 Su.3.4.38  sarvartuṣu divāsvāpaḥ
                        pratiṣiddho+anyatra grīṣmāt, pratiṣiddheṣvapi tu
                        bālavṛddhastrīkarśitakṣatakṣīṇamadyanityayānavāhanādhvakarmapariśrāntānāmabhuktavatāṁ
                        medaḥsvedakapharasaraktakṣīṇānāmajīrṇināṁ ca muhūrtaṁ  † divāsvapanamapratiṣiddham/ rātrāvapi
                        jāgaritavatāṁ jāgaritakālādardhamiṣyate divāsvapanam/ vikṛtirhi divāsvapno
                        nāma; tatra svapatāmadharmaḥ sarvadoṣaprakopaśca, tatprakopācca
                            kāsaśvāsapratiśyāyaśiro- † gauravāṅgamardārocakajvarāgnidaurbalyāni[ † 'gauravajvarāgnidaurbalyāni'iti pā+] bhavanti; rātrāvapi
                        jāgaritavatāṁ vātapittanimittāsta evopadravā bhavanti//  
 Su.3.4.39  bhavanti cātra/ tasmānna
                        jāgṛyādrātrau divāsvapnaṁ ca varjayet// jñātvā doṣakarāvetau budhaḥ svapnaṁ
                        mitaṁ caret//  
 Su.3.4.40  arogaḥ sumanā hyevaṁ
                        balavarṇānvito vṛṣaḥ// nātisthūlakṛśaḥ śrīmān naro jīvet samāḥ śatam//  
 Su.3.4.41 
 † nidrā sātmyīkṛtā
                        yaistu rātrau ca yadi vā divā// (divārātrau ca ye nityaṁ
                        svapnajāgaraṇocitāḥ/) na teṣāṁ svapatāṁ doṣo jāgratāṁ vā+api jāyate// [ † ayamardhaślokaḥ
                        keṣucitpustakeṣu nopalabhyate/]  
 Su.3.4.42  nidrānāśo+anilāt
                        pittānmanastāpāt kṣayādapi// saṁbhavatyabhighātācca pratyanīkaiḥ
                        praśāmyati//  
 Su.3.4.43  nidrānāśe+abhyaṅgayogo mūrdhni
                        tailaniṣevaṇam// gātrasyodvartanaṁ caiva hitaṁ saṁvāhanāni ca //  
 Su.3.4.44 
                        śāligodhūmapiṣṭānnabhakṣyairaikṣavasaṁskṛtaiḥ// bhojanaṁ madhuraṁ snigdhaṁ
                        kṣīramāṁsarasādibhiḥ//  
 Su.3.4.45  rasairbileśayānāṁ ca viṣkirāṇāṁ
                        tathaiva ca// drākṣāsitekṣudravyāṇāmupayogo bhavenniśi//  
 Su.3.4.46  śayanāsanayānāni manojñāni
                        mṛduni ca// nidrānāśe tu kurvīta tathā+anyānyapi buddhimān//  
 Su.3.4.47  nidrātiyoge vamanaṁ  † hitaṁ saṁśodhanāni ca//
                        laṅghanaṁ raktamokṣaśca manovyākulanāni ca// [ † 'vamennidrātiyoge tu kuryāt'iti pā+]  
 Su.3.4.48  kaphamedoviṣārtānāṁ rātrau
                        jāgaraṇaṁ hitam// divāsvapnaśca tṛṭśūlahikkājīrṇātisāriṇām//  
 Su.3.4.49  indriyārtheṣvasaṁprāptirgauravaṁ
                        jṛmbhaṇaṁ klamaḥ// nidrārtasyeva  † yasyehā 'yasyaite'iti pā+/ 
                        tasya tandrāṁ vinirdiśet//  
 Su.3.4.50  pītvaikamanilocchvāsamudveṣṭan
                        vivṛtānanaḥ// yaṁ muñcati sanetrāsraṁ sa jṛmbha iti saṁjñitaḥ//  
 Su.3.4.51  yo+anāyāsaḥ śramo dehe
                        pravṛddhaḥ śvāsavarjitaḥ// klamaḥ sa iti vijñeya indriyārthaprabādhakaḥ//  
 Su.3.4.52  sukhasparśaprasaṅgitvaṁ
                        duḥkhadveṣaṇalolatā// śaktasya cāpyanutsāhaḥ karmasvālasyamucyate//  
 Su.3.4.53  utkliśyānnaṁ na nirgacchet  † prasekaṣṭhīvaneritam//
                        hṛdayaṁ pīḍyate cāsya tamutkleśaṁ vinirdiśet//  'prāṇakoṣṭhānileritam'iti pā+ 
 
 Su.3.4.54  vaktre madhuratā tandrā
                        hṛdayodveṣṭanaṁ bhramaḥ// na cānnamabhikāṅkṣeta glāniṁ tasya vinirdiśet//  
 Su.3.4.55  ārdracarbhāvanaddhaṁ vā(hi)yo
                             † gātramabhimanyate// tathā guru śiro+atyarthaṁ gauravaṁ
                        tadvinirdiśet//  'gātraṁ manyate naraḥ'iti pā+ 
 
 Su.3.4.56  mūrcchā pittatamaḥprāyā,
                        rajaḥpittānilādbhramaḥ// tamovātakaphāttandrā, nidrā śleṣmatamobhavā//  
 Su.3.4.57  garbhasya khalu rasanimittā
                        mārutādhmānanimittā ca parivṛddhirbhavati//  
 Su.3.4.58  bhavanti cātra/ tasyāntareṇa
                        nābhestu jyotiḥsthānaṁ dhruvaṁ smṛtam// tadādhamati vātastu dehastenāsya
                        vardhate//  
 Su.3.4.59  ūṣmaṇā sahitaścāpi dārayatyasya
                        mārutaḥ// ūrdhvaṁ tiryagadhastācca srotāṁsyapi yathā tathā//  
 Su.3.4.60  dṛṣṭiśca romakūpāśca na
                        vardhante  † kadācana 'kathaṁ ca na'iti
                            pā+ // dhruvāṇyetāni martyānāmiti dhanvantarermatam//  
 Su.3.4.61  śarīre kṣīyamāṇe+api vardhete
                        dvāvimau sadā// svabhāvaṁ prakṛtiṁ kṛtvā nakhakeśāviti sthitiḥ//  
 Su.3.4.62  sapta prakṛtayo
                        bhavanti---doṣaiḥ pṛthak, dviśaḥ, samastaiśca//  
 Su.3.4.63  śukraśoṇitasaṁyoge yo bhaveddoṣa
                        utkaṭaḥ// prakṛtirjāyate tena tasyā me lakṣaṇaṁ śṛṇu//  
 Su.3.4.64  tatra yaḥ prajāgarūkaḥ śītadveṣī
                        durbhagaḥ steno matsaryanāryo gāndharvacittaḥ sphuṭitakaracaraṇo+ † alparūkṣaśmaśrunakhakeśaḥ[ † 'atirūkṣaśmaśrunakhakeśaḥ'iti pā+]  † krāthī 'krodhī'iti pā+  dantanakhakhādī ca bhavati//  
 Su.3.4.65  adhṛtiradṛḍhasauhṛdaḥ kṛtaghnaḥ
                        kṛśaparuṣo dhamanītataḥ pralāpī// drutagatiraṭano+anavasthitātmā  † viyati ca gacchati
                        saṁbhrameṇa suptaḥ// 'viyadapi'iti pā+ 
 
 Su.3.4.66 
                        avyavasthitamatiścaladṛṣṭirmandaratnadhanasaṁcayamitraḥ// kiṁcideva
                        vilapatyanibaddhaṁ  † mārutaprakṛtireṣa manuṣyaḥ//  'mārutaprakṛtirasthirasattvaḥ'iti pā+ 
 
 Su.3.4.67 
                        vātikāścājagomāyuśaśākhūṣṭraśunāṁ tathā// gṛghrakākakharādīnāmanūkaiḥ
                        kīrtitā narāḥ//  
 Su.3.4.68  svedano durgandhaḥ
                        pītaśithilāṅgastāmranakhanayanatālujihvauṣṭhapāṇipādatalo durbhago
                        valipalitakhālityajuṣṭo bahubhuguṣṇadveṣī kṣiprakopaprasādo madhyamaṣolo
                        madhyamāyuśca bhavati//  
 Su.3.4.69  medhāvī nipuṇamatirvigṛhya vaktā
                        tejasvī samitiṣu durnivāravīryaḥ// suptaḥ san kanakapalāśakarṇikārān
                        saṁpaśyedapi ca hutāśavidyudulkāḥ//  
 Su.3.4.70  na bhayāt praṇamedanateṣvamṛduḥ
                        praṇateṣvapi sāntvanadānaruciḥ// bhavatīha sadā vyathitāsyagatiḥ sa
                        bhavediha pittakṛtaprakṛtiḥ//  
 Su.3.4.71 
                        bhujaṅgolūkagandharvayakṣamārjāravānaraiḥ// vyāghrarkṣanakulānūkaiḥ
                        paittikāstu narāḥ smṛtāḥ//  
 Su.3.4.72 
                        dūrvendīvaranistriṁśārdrāriṣṭakaśarakāṇḍānāmanyatamavarṇaḥ subhagaḥ
                        priyadarśano madhurapriyaḥ kṛtajño dhṛtimān sahiṣṇuralolupo
                        balavāṁściragrāhī dṛḍhavairaśca bhavati//  
 Su.3.4.73  śuklākṣaḥ
                        sthirakuṭilāli(ti)nīlakeśo lakṣmīvān jaladamṛdaṅgasiṁhaghoṣaḥ// suptaḥ san
                        sakamalahaṁsacakravākān saṁpaśyedapi ca jalāśayān manojñān//  
 Su.3.4.74  raktāntanetraḥ suvibhaktagātraḥ
                        snigdhacchaviḥ sattvaguṇopapannaḥ// kleśakṣamo mānayitā gurūṇāṁ jñeyo
                        balāsaprakṛtirmanuṣyaḥ//  
 Su.3.4.75  dṛḍhaśāstramatiḥ
                        sthiramitradhanaḥ parigaṇya cirāt pradadāti bahu// pariniścitavākyapadaḥ
                        satataṁ gurumānakaraśca bhavetsa sadā//  
 Su.3.4.76  brahmarudrendravaruṇaiḥ
                        siṁhāśvagajagovṛṣaiḥ// tārkṣyahaṁsasamānūkāḥ śleṣmaprakṛtayo narāḥ//  
 Su.3.4.77  dvayorvā tisṛṇāṁ vā+api
                        prakṛtīnāṁ tu lakṣaṇaiḥ// jñātvā saṁsargajā vaidyaḥ prakṛtīrabhinirdiśet//  
 Su.3.4.78  prakopo vā+anyabhāvo  † vā kṣayo vā
                        nopajāyate// prakṛtīnāṁ svabhāvena jāyate tu gatāyuṣaḥ// 'vā+anyathābhāvaḥ'iti pā+ 
 
 Su.3.4.79  viṣajāto yathā kīṭo na viṣeṇa
                        vipadyate// tadvatprakṛtayo martyaṁ śaknuvanti na bādhitum//  
 Su.3.4.80  prakṛtimiha narāṇāṁ bhautikīṁ
                        kecidāhuḥ pavanadahanatoyaiḥ kīrtitāstāstu tisraḥ// sthiravipulaśarīraḥ
                        pārthivaśca kṣamāvān śuciratha cirajīvī nābhasaḥ khairmahadbhiḥ//  
 Su.3.4.81  śaucamāstikyamabhyāso vedeṣu
                        gurupūjanam// priyātithitvamijyā ca brahmakāyasya lakṣaṇam//  
 Su.3.4.82  māhātmyaṁ śauryamājñā ca satataṁ
                        śāstrabuddhitā// bhṛtyānāṁ bharaṇaṁ cāpi māhendraṁ kāyalakṣaṇam//  
 Su.3.4.83  śītasevā sahiṣṇutvaṁ paiṅgalyaṁ
                        harikeśatā// priyavāditvamityetaddāruṇaṁ kāyalakṣaṇam//  
 Su.3.4.84  madhyasthatā
                        sahiṣṇutvamarthasyāgamasaṁcayau// mahāprasavaśaktitvaṁ kauberaṁ
                        kāyalakṣaṇam//  
 Su.3.4.85  gandhamālyapriyatvaṁ ca
                        nṛtyavāditrakāmitā// vihāraśīlatā caiva gāndharvaṁ kāyalakṣaṇam//  
 Su.3.4.86  prāptakārī dṛḍhotthāno nirbhayaḥ
                        smṛtimān śuciḥ// rāgamohamadaddeṣairvarjito  † yāmyasattvavān// 'rāgamohabhayadveṣairvarjito yamasattvavān' pā+ 
 
 Su.3.4.87 
                        /japavratabrahmacaryahomādhyayanasevinam// jñānavijñānasaṁpannamṛṣisattvaṁ
                        naraṁ viduḥ//  
 Su.3.4.88  saptaite sāttvikāḥ kāyā
                        rajasāṁstu nibodhame// aiśvaryavantaṁ raudraṁ ca śūraṁ caṇḍamasūyakam//  
 Su.3.4.89  ekāśinaṁ caudarikamāsuraṁ
                        sattvamīdṛśam// tīkṣṇamāyāsinaṁ bhīruṁ caṇḍaṁ māyānvitaṁ tathā//  
 Su.3.4.90  vihārācāracapalaṁ sarpasattvaṁ
                        vidurnaram//  † pravṛddhakāmasevī cāpyajasrāhāra eva ca //[ † 'abaddhakāmasevī'iti
                        pā+]  
 Su.3.4.91  amarṣaṇo+anavasthāyī śākunaṁ
                        kāyalakṣaṇam// ekāntagrāhitā raudramasūyā dharmabāhyatā//  
 Su.3.4.92 
 † bhṛśamātmastavaścāpi
                        rākṣasaṁ kāyalakṣaṇam// ucchiṣṭāhāratā taikṣṇyaṁ sāhasapriyatā tathā// 'bhṛśamātraṁ tamaścāpi'iti pā+ 
 
 Su.3.4.93  strīlolupatvaṁ nairlajjyaṁ
                        paiśācaṁ kāyalakṣaṇam// asaṁvibhāgamalasaṁ duḥkhaśīlamasūyakam//  
 Su.3.4.94  lolupaṁ cāpyadātāraṁ
                        pretasattvaṁ vidurnaram// ṣaḍete rājasāḥ kāyāḥ, tāmasāṁstu nibodha me//  
 Su.3.4.95  durmedhastvaṁ mandatā ca svapne
                        maithunanityatā// nirākariṣṇutā caiva vijñeyāḥ pāśavā guṇāḥ//  
 Su.3.4.96  anavasthitatā maurkhyaṁ
                        bhīrutvaṁ salilārthitā// parasparābhimardaśca matsyasattvasya lakṣaṇam//  
 Su.3.4.97  ekasthānaratirnityamāhāre kevale
                        rataḥ// vānaspatyo naraḥ sattvadharmakāmārthavarjitaḥ//  
 Su.3.4.98  ityete trividhāḥ kāyāḥ proktā
                        vai tāmasāstathā// kāyānāṁ prakṛtīrjñātvā tvanurūpāṁ kriyāṁ caret//  
 Su.3.4.99  mahāprakṛtayastvetā
                        rajaḥsattvatamaḥkṛtāḥ// proktā lakṣaṇataḥ samyagbhiṣak tāśca
                        vibhāvayet// 
 iti suśrutasaṁhitāyāṁ śārīrasthāne garbhavyākaraṇaṁ śārīraṁ nāma
                        caturtho+adhyāyaḥ //4// 
 
 
                    pañcamo+adhyāyaḥ/
                     Su.3.5.1  athātaḥ śarīrasaṁkhyāvyākaraṇaṁ
                        śārīraṁ vyākhyāsyāmaḥ//  
 Su.3.5.2  yathovāca bhagavān dhanvantariḥ//  
 Su.3.5.3  śukraśoṇitaṁ
                        garbhāśayasthamātmaprakṛtivikārasaṁmūrcchitaṁ+agarbha'ityucyate/ taṁ
                        cetanāvasthitaṁ vāyurvibhajati, teja enaṁ pacati, āpaḥ kledayanti,
                        pṛthivīsaṁhanti, ākāśaṁ vivardhayati; evaṁ vivardhitaḥ sa yadā  † hastapādajihvāghrāṇakarṇanitambādibhiraṅgairupetastadā+aśarīraṁ'iti
                        saṁjñāṁ labhate/ 'hastapādajihvāghrāṇakarṇādibhiḥ'iti
                            pā+  tacca ṣaḍaṅgaṁ---śākhāścatasro, madhyaṁ pañcamaṁ, ṣaṣṭhaṁ
                        śira iti//  
 Su.3.5.4  ataḥ paraṁ pratyaṅgāni
                        vakṣyante---mastakodarapṛṣṭhanābhilalāṭanāsācibukabastigrīvā ityetā ekaikāḥ,
                        karṇanetrabhrūśaṅkhāṁsagaṇḍakakṣastanavṛṣaṇapārśvasphigjānubāhūruprabhṛtayo
                        dve dve, viṁśatiraṅgulayaḥ, srotāṁsi  † vakṣyamāṇāni[ † 'vakṣyante'iti pā+], eṣa pratyaṅgavibhāga uktaḥ//  
 Su.3.5.5  tasya punaḥ  † saṁkhyānaṁ 'saṁkhyeyāni'iti pā+ ---tvacaḥ kalā dhātavo malā doṣā
                        yakṛtplīhānau phupphusa uṇḍuko hṛdayamāśayā antrāṇi vṛkkau srotāṁsi kaṇḍarā
                        jālāni kūrcā rajjavaḥ sevanyaḥ saṅghātāḥ sīmantā asthīni sandhayaḥ snāyavaḥ
                        peśyo marmāṇi sairā dhamanyo  † yogavahāni 'yogavāhīni'iti
                            pā+  srotāṁsi ca//  
 Su.3.5.6  tvacaḥ sapta, kalāḥ sapta, āśayāḥ
                        sapta, dhātavaḥ sapta, sapta sirāśatāni, pañca peśīśatāni, nava snāyuśatāni,
                        trīṇyasthiśatāni, dve daśottare saṁdhiśate, saptottaraṁ marmaśataṁ,
                        caturviṁśatirdhamanyaḥ, trayo doṣāḥ, trayo malāḥ, nava srotāṁsi,( † † ṣoḍaśa kaṇḍarāḥ, ṣoḍaśa jālāni, ṣaṭ
                        kūrcāḥ, catasro rajjavaḥ, sapta sevanyaḥ, caturdaśa saṅghātāḥ, caturdaśa
                        sīmantāḥ, dvāviṁśatiryogavahāni srotāṁsi,  † dvikānyantrāṇi[ † dvikānyantrāṇīti sūkṣmasthūlabhedena/]) ceti
                            samāsaḥ//[ † † ayaṁ pāṭho
                        hastalikhitapustake nopalabhyate/ hārāṇacandrapaṭhitatvādasmābhiḥ paṭhitaḥ/]  
 Su.3.5.7  vistāro+ata
                        ūrdhvaṁ---tvaco+abhihitāḥ kalā dhātavo malā doṣā yakṛtplīhānau phupphusa
                        uṇḍuko hṛdayaṁ vṛkkau ca//  
 Su.3.5.8  āśayāstu-vātāśayaḥ, pittāśayaḥ,
                        śleṣmāśayo, raktāśaya, āmāśayaḥ, pakvāśayo, mūtrāśayaḥ, strīṇāṁ
                        garbhāśayo+aṣṭama iti//  
 Su.3.5.9  sārdhatrivyāmānyantrāṇi puṁsāṁ,
                        strīṇāmardhavyāmahīnāni//  
 Su.3.5.10 
                        śravaṇanavadanaghrāṇagudameḍhrāṇi nava srotāṁsi narāṇāṁ bahirmukhāni,
                        etānyeva strīṇāmaparāṇi ca trīṇi dve stanayoradhastādraktavahaṁ ca//  
 Su.3.5.11  ṣoḍaśa kaṇḍarāḥ---tāsāṁ catasraḥ
                        pādayoḥ, tāvatyo hastagrīvāpṛṣṭheṣu; tatra hastapādagatānāṁ kaṇḍarāṇāṁ nakhā
                        (agra)prarohāḥ, grīvāhṛdaya- † nibandhinīnāmadhobhāgagatānāṁ 'saṁbandhanīnāṁ'iti pā+  meḍhraṁ,
                        śroṇipṛṣṭhanibandhinīnāmadhobhāgagatānāṁ  † bimbaṁ[ † 'nitambaḥ'iti pā+/hārāṇacandrastu+abimbaḥ'iti
                        paṭhitvā+abimbaḥ sacchidraṁ trikāsthi ucyate'iti vyākhyānayati/],
                        mūrdhoruvakṣo+asapiṇḍādīnāṁ  † ca// [ † 'ūruvakṣo+akṣapiṇḍādigatānāṁ ca mūrdhā'iti hārāṇacandraḥ
                        paṭhati/+amūrdhoruvakṣo+akṣapiṇḍādīnāṁ ca'iti pā+]  
 Su.3.5.12  māṁsasirāsnāyvasthijālāni
                        pratyekaṁ catvāri catvāri, tāni maṇibandhagulphasaṁśritāni
                        parasparanobaddhāni parasparasaṁśliṣṭāni parasparagavākṣitāni ceti,
                        yairgavākṣitamidaṁ śarīram//  
 Su.3.5.13  ṣaṭ kūrcāḥ, te
                        hastapādagrīvāmeḍheṣu; hastayordvau, pādayordvau, grīvāmeḍhrayorekaikaḥ//  
 Su.3.5.14  mahatyo
                        māṁsarajjavaścatasraḥ---pṛṣṭhavaṁśamubhayataḥ peśīnibandhanārthaṁ dve bāhye,
                        ābhyantare ca dve//  
 Su.3.5.15  sapta  † sevanyaḥ 'sīvanyaḥ'iti pā+ ; sirasi vibhaktāḥ pañca, jihvāśephasorekaikā;
                        tāḥ parihartavyāḥ śastreṇa//  
 Su.3.5.16  caturdaśāsthnāṁ saṁghātāḥ; teṣāṁ
                        trayo gulphajānuvaṅkṣaṇeṣu, etenetarasakthi bāhū ca vyākhyātau,
                        trikaśirasorekaikaḥ//  
 Su.3.5.17 
 † † caturdaśaiva sīmantāḥ; te
                        cāsthisaṅghātavadgaṇanīyāḥ, yatastairyuktā asthisaṁghātāḥ;  † ye hyuktāḥ saṁghātāste
                            khalvaṣṭādaśaikeṣām//[ † † vāgbhaṭastu "gulphajānuvaṁkṣaṇamaṇibandhakūrparakskṣāsu
                        ekaikaḥ, trike ekaḥ, pañca śirasi" ityaṣṭādaśa sīmantānāḥ; saṁghātāṁstu
                        caturdaśaiva//]  'sīmantāstu khalvaṣṭādaśakeṣām'iti
                            pā+ 
 
 Su.3.5.18  trīṇi  † saṣaṣṭīnyasthiśatāni 'ṣaṣṭyadhi(?)kāni'iti pā+  vedavādino bhāṣante; śalyatantre tu
                        trīṇyeva śatāni/ teṣāṁ saviṁśamasthiśataṁ śākhāsu, saptadaśottaraṁ śataṁ
                        śroṇipārśvapṛṣṭhoraḥsu, grīvāṁ pratyūrdhvaṁ triṣaṣṭiḥ, evamasthnāṁ trīṇi
                        śatāni pūryante//  
 Su.3.5.19  ekaikasyāṁ tu pādāṅgulyāṁ trīṇi
                        trīṇi tāni pañcadaśa, talakūrcagulphasaṁśritāni daśa, pārṣṇyāmekaṁ,
                        jaṅghāyāṁ dve, jānunyekaṁ, ekamūrāviti, triṁśadevamekasmin sakthni bhavanti,
                        etenetarasakthi bāhū ca vyākhyātau; śroṇyāṁ pañca, teṣāṁ  † gudabhaganitambeṣu 'bhagagudanitambeṣu'iti pā+  catvāri,
                        trikasaṁśritamekaṁ, pārśve  † ṣaṭtriṁśadekasmin[ † pratipārśva dvādaśa paśukāḥ, dvādaśa sthālakāni, dvādaśa
                        sthālakārbudānīti militvā ṣaṭtriṁśadasthīni jñeyāni/], dvitīye+apyevaṁ,
                        pṛṣṭhe triṁśat,  † aṣṭāvurasi[ † aṣṭāvurasīti uraḥphalake ṣaṭ, akṣakasaṁjñe dve; iti
                        militvā+aṣṭāvurasyasthīni jñeyāni/], dve  † aṁśaphalake[ † 'dve akṣakasaṁjñe' iti pā+],  † † grīvāyāṁ nava, kaṇṭhanāḍyāṁ catvāri, dve
                        hanvoḥ, dantā dvātriṁśat, nāsāyāṁ trīṇi, ekaṁ tāluni,
                        gaṇḍakarṇaśaṅkheṣvekaikaṁ, ṣaṭ śirasīti// [ † † atra+akaṇṭhanāḍyāṁ trīṇi, ekaṁ hanau, dantā dvātriṁśat,
                        nāsāyāṁ nava, tāluni dve, gaṇḍayordve, śaṅkhayordve, karṇayoḥ ṣaṭ, ṣaṭ
                        śirasi' iti pāṭho rasayogasāgarasyopoddhāte vai. paṁ. hariprapannaśarmaṇā
                        saṁśodhitaḥ/]  
 Su.3.5.20  etāni pañcavidhāni bhavanti;
                        tadyathā---kapālarucakataruṇavalayanalakasaṁjñāni/ teṣāṁ
                        jānunitanbāṁsagaṇḍatāluśaṅkhaśiraḥsu kapālāni, daśanāstu rucakāni,
                        ghrāṇakarṇagrīvākṣikoṣeṣu taruṇāni, pārśvapṛṣṭhoraḥsu  † valayāni, śeṣāṇi nalakasaṁjñāni// [ † 'pāṇipādapārśvapṛṣṭhodaroraḥsu valayāni' iti pāṭhastu na
                        samīcīnaḥ, ṭīkāyāmuktena bhojavacanena saha virodhāt pratyakṣavirodhācca/]  
 Su.3.5.21  bhavanti cātra/ abhyantaragataiḥ
                        sārairyathā tiṣṭhanti bhūruhāḥ// asthisāraistathā dehā dhriyante dehināṁ
                        dhruvam//  
 Su.3.5.22  tasmācciravinaṣṭeṣu tvaṅgāṁseṣu
                        śarīriṇām// asthīni na vinaśyanti sārāṇyetāni dehinām//  
 Su.3.5.23  māṁsānyatra nibaddhāni sirābhiḥ
                        snāyubhistathā// asthīnyālambanaṁ kṛtvā na śīryante patanti vā//  
 Su.3.5.24  sandhayastu  † dvividhāśceṣṭāvantaḥ,
                        sthirāśca// [ † 'ceṣṭāvantaḥ sandhayo dvividhāḥ---bahuceṣṭā alpaceṣṭāśceti
                        kṛtvā/ tatra śākhāsu adho hanukoṭyośca bahuceṣṭāḥ,
                        pṛṣṭhavaṁśādiṣvalpaceṣṭāḥ, anyatra punaraceṣṭāḥ/ athātra ceṣṭāvatsu
                        savdhiṣvasthidvayamasthitrayaṁ vā sambadhyate
                        sāndramasṛṇaśaṇagucchasamākārābhiḥ pratānavatībhiḥ svāyurajjubhiḥ
                        snāyukoṣaiśca/ sandheyabhāgāśca tatrāsthnāṁ taruṇāsthisamāvṛtāḥ
                        susaṁśliṣṭāśca sleṣmadharakalāpuṭavyavadhānena samyagvartanāya/ aceṣṭāḥ
                        punaḥ sandhayaḥ pratanusnāyujālasaṁhatā
                        danturadhārādibhirnirantarasaṁśliṣṭāśca, teṣu hi prayojanābhāvāt
                        śleṣmadharakalāyā abhāvaḥ/' pratyakṣaśārīra, bhā. pra. pṛ. 115-116.]  
 Su.3.5.25  śākhāsu hanvo kaṭyāṁ ca
                        ceṣṭāvantastu sandhayaḥ// śeṣāstu sandhayaḥ sarve vijñeyā hi sthirā
                        budhaiḥ//  
 Su.3.5.26  saṅkhyātastu daśottare dve śate;
                        teṣāṁ śākhāsvaṣṭaṣaṣṭiḥ, ekonaṣaṣṭiḥ koṣṭhe, grīvāṁ pratyūrdhvaṁ tryaśītiḥ/
                        ekaikasyāṁ pādāṅgulyāṁ tryastrayaḥ, dvāvaṅguṣṭhe, te caturdaśa;
                        jānugulphavaṅkṣaṇeṣvekaikaḥ, evaṁ saptadaśaikasmin sakthni bhavanti;
                        etenetarasakthi bāhū ca vyākhyātau; trayaḥ kaṭīkapāleṣu, caturviṁśatiḥ
                        pṛṣṭhavaṁśe, tāvanta eva pārśvayoḥ, urasyāṣṭau; tāvanta eva grīvāyāṁ, trayaḥ
                        kaṇṭhe,  † nāḍīṣu
                            hṛdayaklomanibaddhāsvaṣṭādaśa,[ † kecittvatra+anāḍīṣu phupphusaklomanibaddhāsu'iti
                        paṭhanti/+atrayaḥ kaṇṭhe, trayaḥ kaṇṭhanāḍyāṁ, hṛdayaklomanibaddhāsu
                        nāḍīṣvaṣṭādaśa'iti pā+] dantaparimāṇā dantamūleṣu, ekaḥ kākalake  † nāsāyāṁ ca, [ † 'nāsāyāṁ pañca, dvau
                        dvāveva dvayornetrayorbhavataḥ, dvau vartmamaṇḍalajau netrāśrayau'iti pā+]
                        dvau vartmamaṇḍalajau netrāśrayau, gaṇḍakarṇaśaṅkheṣvekaikaḥ, dvau
                        hanusandhī, dvāvupariṣṭādbhruvoḥ śaṅkhayośca, pañca śiraḥkapāleṣu, eko
                        mūrdhni//  
 Su.3.5.27  ta ete
                            sandhayo+aṣṭavidhāḥ--- † † korolūkhalasāmudgaprataratunnasevanīvāyasatuṇḍamaṇḍalaśaṅkhāvartāḥ/
                        teṣāmaṅgulimaṇibandhagulphajānukūrpareṣu korāḥ sandhayaḥ,
                        kakṣāvaṅkṣaṇadaśaneṣūlūkhalāḥ,  † aṁsapīṭhagudabhaganitambeṣu sāmudgāḥ 'aṁsapīṭhagudapādanitambeṣu' iti pā+ , grīvāpṛṣṭhavaṁśayoḥ
                        pratarāḥ, śiraḥkaṭīkapāleṣu tunnasevanyaḥ,  † hanorubhayatastu vāyasatuṇḍaḥ 'hanvoḥ'iti pā+ , kaṇṭhahṛdayanetraklomanāḍīṣu maṇḍalāḥ,
                        śrotraśṛṅgāṭakeṣu śaṅkhāvartāḥ/ teṣāṁ nāmabhirevākṛtayaḥ prāyeṇa
                        vyākhyātāḥ// [ † † 'tatra korā nāma
                        sandhayo bahuveṣṭāḥ, uttānakoragarbheṣvasthiprānteṣu
                        utsedhavatāmasthibhāgānāṁ sandhānarūpāḥ/ udūkhalā nāma sandhayo+api
                        bahuceṣṭāḥ, udūkhalavadgabhīraprāyeṣvasthibhāgeṣu
                        itarāsthimuṇḍasandhānarūpāḥ/ teṣu hi svodūkhalānāśritya abhito vivartante
                        tāni tānyasthīni, yathā---kakṣāvaṅkṣaṇasandhiṣu/ daśanodūkhalāstu sthirāḥ
                        sandhayaḥ pṛthageva mantavyāḥ/ sāmudgā nāma samudganirmāpakā iva
                        sandhayo+alpaceṣṭāḥ/ te ca śroṇicakrāṁsacakrādiṣu dṛśyāḥ/ pratarā nāma
                        prataraṇaśīlairiva īṣaccalaiḥ samatalāṁśābhyāṁ
                        parasparasaṁhitairasthikhaṇḍairnirmitāḥ sandhayaḥ/ tunnasevanyo
                        nāma---parasparāpīḍanairdanturadhārādibhirnirmitāḥ kapālāntarālāḥ sandhayaḥ/
                        te śiraḥkapāleṣu dṛśyāḥ, kaṭikapāleṣu ca prāgyauvanāt/ vāyasatuṇḍākhyastu
                        sandhiḥ adhohanumuṇḍayoḥ śaṅkhāsthigatābhyāṁ hanusandhisthālakābhyāṁ
                        sandhānānmukhavyādānādisampādakaḥ, sa tu korasandhereva khallakorākhyo bhedo
                        yugmarūpaḥ, tasya koragrahaṇenaiva grahaṇamiti sūkṣmadṛśaḥ/
                        maṇḍalaśaṅkhāvartāḥ punaḥ kramāt
                        śvāsapathakarṇaśaṣkulīgatāstaruṇāsthisandhayaḥ'(pratyakṣaśārīra pra. bhā.
                        pṛ. 114-117.)/)]  
 Su.3.5.28  asthnāṁ tu sandhayo hyete
                        kevalāḥ parikīrtitāḥ// peśīsnāyusirāṇāṁ tu sandhisaṅkhyā na vidyate//  
 Su.3.5.29  nava snāyuśatāni/ tāsāṁ śākhāsu
                        ṣaṭśatāni, dve śate triṁśacca koṣṭhe, grīvāṁ pratyūrdhvaṁ saptatiḥ/
                        ekaikasyāṁ tu pādāṅgulyāṁ  † ṣaṭ 'ṣaṭ ṣaṭ' iti pā+ 
                        nicitāḥ, tāstriṁśat, tāvatya eva talakūrcagulpheṣu, tāvatya eva jaṅghāyāṁ,
                        daśa jānuni, catvāriṁśadūrau, daśa vaṅkṣaṇe, śatamadhyardhamevamekasmin
                        sakthni bhavanti, etenetarasakthi bāhū ca vyākhyātau; ṣaṣṭiḥ kaṭyāṁ,
                        pṛṣṭe+aśītiḥ, pārśvayoḥ ṣaṣṭiḥ, urasi triṁśat; ṣaṭtriṁśadgrīvāyāṁ, mūrdhni
                        catustriṁśat; evaṁ nava snāyuśatāni vyākhyātāni ( † bhavanti)[ † asyāgre+amahāsnāyostu kaṇḍareti saṁjñā'ityadhikaṁ
                        paṭhyate kvacitpustake]//  
 Su.3.5.30  bhavanti cātra /
                        snāyūścaturvidhā vidyāttāstu sarvā nibodha me// pratānavatyo vṛttāśca
                        pṛthvyaśca śuṣirāstathā//  
 Su.3.5.31  pratānavatyaḥ śākhāsu
                        sarvasandhiṣu cāpyatha// vṛttāstu kaṇḍarāḥ sarvā bijñeyāḥ kuśalairiha//  
 Su.3.5.32  āmapakvāśayānteṣu bastau ca
                        śuṣirāḥ khalu// pārśvorasi tathā pṛthulāśca śirasyatha//  
 Su.3.5.33  nauryathā phalakāstīrṇā
                        bandhanairbahubhiryutā// bhārakṣamā bhavedapsu nṛyuktā susamāhitā//  
 Su.3.5.34  evameva śarīre+asmin yāvantaḥ
                        sandhayaḥ smṛtāḥ/ snāyubhirbahubhirbaddhāstena bhārasahā narāḥ//  
 Su.3.5.35  na hyasthīni na vā peśyo na sirā
                        na ca sandhayaḥ// vyāpāditāstathā hanyuryathā snāyuḥ śarīriṇam//  
 Su.3.5.36  yaḥ snāyūḥ pravijānāti
                        bāhyāścābhyantarāstathā// sa gūḍhaṁ śalyamāhartuṁ dehācchaknoti dehinām//  
 Su.3.5.37  pañca peśīśatāni bhavanti/ tāsāṁ
                        catvāri śatāni śākhāsu, koṣṭhe ṣaṭṣaṣṭiḥ, grīvāṁ pratyūrdhvaṁ catustriṁśat/
                        ekaikasyāṁ tu pādāṅgulyāṁ tisrastisrastāḥ pañcadaśa, daśa prapade, pādopari
                        kūrcasanniviṣṭāstāvatya eva, daśa gulphatalayoḥ, gulphajānvantare viṁśatiḥ,
                        vañca jānuni, viṁśatirūrau, daśa vaṅkṣaṇe, śatamevamekasmin sakthni
                        bhavanti, etenetarasakthi bāhū ca vyākhyātau; tisraḥ pāyau, ekā meḍhre,
                        sevanyāṁ cāparā, dve vṛṣaṇayoḥ, sphicoḥ pañca pañca, dve bastiśirasi,
                        pañcodare, nābhyāmekā, pṛṣṭhordhvasanniviṣṭāḥ pañca pañca dīrghāḥ, ṣaṭ
                        pārśvayoḥ, daśa vakṣasi, akṣakāṁsau prati samantāt sapta, dve
                        hṛdayāmāśayayoḥ, ṣaṭ yakṛtplīhoṇḍukeṣu; grīvāyāṁ catasraḥ, aṣṭau  † hanvoḥ 'hanusamākhye'iti hārāṇacandrasaṁmataḥ pāṭhaḥ ,
                        ekaikā kākalakagalayoḥ, dve tāluni,  † ekā jihvāyāṁ 'jihvāyāṁ dve'iti
                            pā+ , oṣṭhayordve, nāsāyāṁ dve, dve  † netrayoḥ 'catasro
                            netrayoḥ'iti pā+ , gaṇḍayoścatasraḥ, karṇayordve, catasro lalāṭe,
                        ekā  † śirasīti[ † 'ṣaṭ śirasi'iti pā+];
                        evametāni pañca peśīśatāni//  
 Su.3.5.38  bhavati cātra/
                        sirāsnāyvasthiparvāṇi sandhayaśca śarīriṇām// peśībhiḥ saṁvṛtānyatra
                        balavanti bhavantyataḥ//  
 Su.3.5.39  strīṇāṁ tu viṁśatiradhikā/ daśa
                        tāsāṁ stanayorekaikasmin pañca pañceti, yauvane tāsāṁ parivṛddhiḥ;  † apatyapathe 'bhagāpatyapathe'iti pā+  catasraḥ---tāsāṁ
                        prasṛte+abhyantarato dve, mukhāśrite bāhye ca vṛtte dve,
                        garbhacchidrasaṁśritāstisraḥ,  † śukrārtavapraveśinyastisra eva 'śukrārtavapraveśinyo garbhāśaye tisra eva'iti pā+ /  † † pittakvāśayayormadhye garbhaśayyā, yatra
                        garbhastiṣṭhati// [ † † 'atra+abastipakvāśayamadhye garbhāśayaḥ'iti pāṭhe
                        bhavitumarhati,+aśarīre tathaiva darśanādanyathā pratyakṣavirodhācca' iti
                        pratyakṣaśārīropoddhāte(pṛ. 72) gaṇanāthasenaḥ/]  
 Su.3.5.40  tāsāṁ
                        bahalapelavasthūlāṇupṛthuvṛttahrasvadīrghāsthiramṛduślakṣṇakarkaśabhāvāḥ
                        sandhyasthisirāsnāyupracchādakā yathāpradeśaṁ svabhāvata eva bhavanti//  
 Su.3.5.41  bhavati cātra/ puṁsāṁ peśyaḥ
                        purastādyāḥ proktā  † lakṣaṇamuṣkajāḥ 'lakṣaṇamuṣkayoḥ/
                            strīṇāmāśritya'iti pā+ // strīṇāmāvṛtya tiṣṭhanti phalamantargataṁ
                        hi tāḥ//  
 Su.3.5.42  marmasirādhamanīsrotasāmanyatra
                        pravibhāgaḥ//  
 Su.3.5.43  śaṅkhanābhyākṛtiryonistryāvartā
                        sā prakīrtitā// tasyāstṛtīye tvāvarte garbhaśayyā pratiṣṭhitā//  
 Su.3.5.44  yathā rohitamatsyasya mukhaṁ
                        bhavati rūpataḥ// tatsaṁsthānāṁ tathārūpāṁ garbhaśayyāṁ vidurbudhāḥ//  
 Su.3.5.45  ābhugno+abhimukhaḥ śete garbho
                        garbhāśaye striyāḥ// sa yoniṁ śirasā yāti svabhāvāt prasavaṁ prati//  
 Su.3.5.46  tvakparyantasya dehasya
                        yo+ayamaṅgaviniścayaḥ// śalyajñānādṛte  † naiśa 'naiva'iti pā+ 
                        varṇyate+aṅgeṣu keṣucit//  
 Su.3.5.47  tasmānniḥsaṁśayaṁ  † jñānaṁ 'jñānamicchatā śalyajīvinā'iti pā+  hartrā
                        śalyasya vāñchatā// śodhayitvā mṛtaṁ  † samyagdraṣṭavyayo+aṅgaviniścayaḥ 'tāvat'iti pā+ //  
 Su.3.5.48  pratyakṣato hi yaddṛṣṭaṁ
                        śāstradṛṣṭaṁ ca yadbhavet//  † samāsatastadubhayaṁ 'samāgataṁ
                            dvayaṁ tattu'iti pā+  bhūyo jñānavivardhanam//  
 Su.3.5.49  tasmāt
                        samastagātramaviṣopahatamadīrghavyādhipīḍitamavarṣaśatikaṁ
                        niḥsṛṣṭāntrapurīṣaṁ puruṣamavahantyāmāpagāyāṁ nibaddhaṁ pañjarasthaṁ  † muñjavalkalakuśaśaṇādīnāmanyatamenāveṣṭitāṅgapratyaṅgamaprakāśe[ † '+balvaja+'iti pā+]
                        deśe kothayet, samyakprakuthitaṁ coddhṛtya tato dehaṁ
                        saptarātrāduśīrabālaveṇuvalkalakūrcānāmanyatamena śanaiḥ
                        śanairavagharṣayaṁstvagādīn sarvāneva bāhyābhyantarānaṅgapratyaṅgaviśeṣān
                        yathoktān lakṣayeccakṣuṣā//  
 Su.3.5.50 
 † (ślokau cātra
                            bhavataḥ/)[ † ayaṁ
                        pāṭho hastalikhitapustake nopalabhyate/] 
 
 na śakyaścakṣuṣā draṣṭuṁ dehe sūkṣmatamo vibhuḥ/ 
 dṛśyate jñānacakṣurbhistapaścakṣurbhireva ca// 
 
 Su.3.5.51  śarīre caiva śāstre ca
                        dṛṣṭārthaḥ syādviśāradaḥ// dṛṣṭaśrutābhayāṁ sandehamavāpohyācaret
                        kriyāḥ// 
 iti suśrutasaṁhitāyāṁ śārīrasthāne śarīrasaṁkhyāvyākaraṇaśārīraṁ nāma
                        pañcamo+adhyāyaḥ //5// 
 
 
                    ṣaṣṭho+adhyāyaḥ/
                     Su.3.6.1  athātaḥ pratyekamarmanirdeśaṁ
                        śārīraṁ vyākhyāsyāmaḥ//  
 Su.3.6.2  yathovāca bhagavān dhanvantariḥ//  
 Su.3.6.3  saptottaraṁ marmaśatam/ tāni
                        marnāṇi pañcātmakāni bhavanti, tadyathā---māṁsamarmāṇi, sirāmarmāṇi,
                        snāyumarmāṇi, asthimarmāṇi; sandhimarmāṇi ceti; na khalu
                        māṁsasirāsnāyvasthisandhivyatirekeṇānyāni marmāṇi bhavanti,
                        yasmānnopalabhyante//  
 Su.3.6.4  tatraikādaśa māṁsamarmāṇi,
                        ekacatvāriṁśatsirāmarmāṇi, saptaviṁśatiḥ snāyumarmāṇi, aṣṭāvasthimarmāṇi,
                        viṁśatiḥ sandhimarmāṇi ceti/ tadetat saptottaraṁ marmaśatam//  
 Su.3.6.5  teṣāmekādaśaikasmin sakthni
                        bhavanti, etenetarasakthi bāhū ca vyākhyātau, udarorasordvādaśa, caturdaśa
                        pṛṣṭhe, grīvāṁ pratyūrdhvaṁ saptatriṁśat//  
 Su.3.6.6  tatra sakthimarmāṇi
                        kṣipratalahṛdayakūrcakūrcaśirogulphendrabastijānvāṇyūrvīlohitākṣāṇi viṭapaṁ
                        ceti, etenetaratsakthi vyākhyātam/ udarorasostu
                            gudabastinābhihṛdayastanamūla- † stanarohitāpalāpānyapastambhau ceti '+stanarohitāpastambhāvapalāpau ceti'iti pā+ / pṛṣṭhamarmāṇi tu
                        kaṭīkataruṇakukundaranitambapārśvasandhibṛhatyaṁsaphalakānyaṁsau ceti/
                        bāhumarmāṇi tu
                        kṣipratalahṛdayakūrcakūrcaśiromaṇibandhendrabastikūrparāṇyūrvīlohitākṣaṇi
                        kakṣadharaṁ ceti; etenetaro bāhurvyākhyātaḥ/ jatruṇa ūrdhvaṁ (marmāṇi)
                        catasro dhamanyo+aṣṭau mātṛkā dve kṛkāṭike dve vidhure dve phaṇe dvāvapāṅgau
                        dvāvāvartau dvāvutkṣepau dvau śaṅkhāvekā sthapanī pañca sīmantāścatvāri
                        śṛṅgāṭakānyeko+adhipatiriti//  
 Su.3.6.7  tatra
                        talahṛdayendrabastigudastanarohitāni māṁsamarmāṇi,
                        nīladhamanīmātṛkāśṛṅgāṭakāpāṅgasthapanīphaṇastanamūlāpalāpāpastambhahṛdayanābhipārśvasandhibṛhatīlohitākṣorvyaḥ
                        sirāmarmāṇi,  † † āṇīviṭapakakṣadharakūrcakūrcaśirobastikṣiprāṁsavidhurotkṣepāḥ
                        snāyumarmāṇi, kaṭīkataruṇanitambāṁsaphalakaśaṅkhāstvasthimarmāṇi,
                        jānukūrparasīmantādhipatigulphamaṇibandhakukundarānartakṛkāṭikāśceti
                        sandhimarmāṇi// [ † † 'ime
                        sirāmarmaṇī,'grīvāyāṁ ṣoḍaśa avyadhyāḥ' ityatra ḍalhaṇenaiva vidhurayoḥ
                        ṣoḍaśasaṁkhyāyāmeva parigaṇanaṁ kṛtaṁ, snāyumarmasu gaṇanaṁ tu
                        pratisaṁskartṛdoṣakūṣitaṁ pratibhāti'(rasayogasāgara,upoddhāta, pṛ+ 156)/]  
 Su.3.6.8  tānyetāni pañcavikalpāni marmāṇi
                        bhavanti/ tadyathā---sadyaḥprāṇaharāṇi, kālāntaraprāṇaharāṇi, viśalyaghnāni,
                        vaikalyakarāṇi, rujākarāṇīti/ tatra sadyaḥprāṇaharāṇyekonaviṁśatiḥ,
                        kālāntaraprāṇaharāṇi trayastriṁśat, trīṇi viśalyaghnāni,
                        catuścatvāriṁśadvaikalyakarāṇi, aṣṭau rujākarāṇīti//  
 Su.3.6.9  bhavanti cātra/
                        śṛṅgāṭakānyadhipatiḥ śaṅkhau kaṇṭhasirā gudam// hṛdayaṁ bastinābhī ca
                        ghnanti  † sadyo 'sadyoharāṇi'iti pā+  hatāni tu//  
 Su.3.6.10  vakṣomarmāṇi
                        sīmantatalakṣiprendrabastayaḥ// kaṭīkataruṇe sandhī  † pārśvajau[ † 'pārśvagau'iti+apārśvayoḥ'iti ca pā+] bṛhatī ca
                        yā//  
 Su.3.6.11  nitambāviti caitāni
                        kālāntaraharāṇi tu// utkṣepau sthapanī caiva viśalyaghnāni nirdiśet//  
 Su.3.6.12  lohitākṣāṇi
                        jānūrvīkūrcaniṭapakūrparāḥ// kukundare kakṣadhare vidhure sakṛkāṭike//  
 Su.3.6.13  aṁsāṁsaphalakāpāṅgā nīle manye
                        phaṇe tathā// vaikalyakaraṇānyāhurāvartau dvau tathaiva ca//  
 Su.3.6.14  gulphau dvau maṇibandhau dvau
                        dve dve kūrcaśirāṁsi ca// rujākarāṇi jānīyādaṣṭāvetāni buddhimān// kṣiprāṇi
                        viddhamātrāṇi ghnanti kālāntareṇa ca//  
 Su.3.6.15  marmāṇi nāma
                        māṁsasirāsnāyvasthisandhisannipātāḥ; teṣu svabhāvata eva viśeṣeṇa
                        prāṇāstiṣṭhanti; tasmānmarmasvabhihatāstāṁstān bhāvanāpadyante//  
 Su.3.6.16  tatra sadyaḥprāṇaharāṇyāgneyāni,
                        agniguṇeṣvāśu kṣīṇeṣu kṣapayanti; kālāntaraprāṇaharāṇi saumyāgneyāni,
                        agniguṇeṣvāśu kṣīṇeṣu krameṇa ca somaguṇeṣu kālāntareṇa kṣapayanti;
                        viśalyaprāṇaharāṇi vāyvyāni, śalyamukhāvaruddho yāvadantarvāyustiṣṭhati
                        tāvajjīvati, uddhṛtamātre tu śalye marmasthānāśrito vāyurniṣkrāmati, tasmāt
                        saśalyo jīvatyuddhṛtaśalyo mriyate ( † pākātpatitaśalyo vā jīvati)[ † ayaṁ pāṭhaḥ keṣucitpustakeṣu
                        nopalabhayate]; vaikalyakarāṇi saumyāni, somo hi sthiratvācchaityācca
                        trāṇāvalambanaṁ karoti; rujākarāṇyagnivāyuguṇabhūyiṣṭhāni,  † viśeṣataśca 'viśeṣeṇa'iti pā+  tau rujākarau, pāñcabhautikīṁ
                        ca rujāmāhureke//  
 Su.3.6.17  kecidāhurmāṁsādīnāṁ pañcānāmapi
                        samastānāṁ  † vivṛddhānāṁ 'samavṛddhānāṁ'iti
                            pā+  ca samavāyāt sadyaḥprāṇaharāṇi, ekahīnānāmalpānāṁ  † vā 'ca'iti pā+  kālāntaraprāṇaharāṇi, dvihīnānāṁ  † viśalyaprāṇaharāṇi 'viśalyaghnāni'iti pā+ , trihīnānāṁ
                        vaikalyakarāṇi, ekasminneva rujākarāṇīti/ naivaṁ,  † yato+asthimarmasvapyabhihateṣu 'yataścaivamato'iti pā+  śoṇitāamanaṁ bhavati//  
 Su.3.6.18  bhavanti cātra/ caturvidhā yāstu
                        sirāḥ śarīre prāyeṇa tā marmasu sanniviṣṭāḥ// snāyvasthimāṁsāni tathaiva
                        sandhīn santarpya dehaṁ  † pratipālayanti 'pratiyāpayanti'iti
                            pā+ //  
 Su.3.6.19  tataḥ kṣte marmaṇi tāḥ
                        pravṛddhaḥ samantato vāyurabhistṛṇoti//vivardhamānastu sa mātariśvā rujaḥ
                        sutīvrāḥ pratanoti kāye//  
 Su.3.6.20  rujābhibhūtaṁ tu tataḥ śarīraṁ
                        pralīyate naśyati cāsya saṁjñā// ato hi śalyaṁ vinihartumicchanmarmāṇi
                        yatnena parīkṣya karṣet//  
 Su.3.6.21  etenaśeṣaṁ vyākhyātam//  
 Su.3.6.22  tatra sadyaḥprāṇaharamante
                        viddhaṁ kālāntareṇa mārayati, kālāntaraprāṇaharamante viddhaṁ
                        vaikalyamāpādayati viśalyaprāṇaharaṁ ca, vaikalyakaraṁ kālāntaraṁ  † kleśayati rujāṁ ca
                        karoti, rujākaramatīvravedanaṁ bhavati//[ † 'viśalyaprāṇaharamante viddhaṁ kleśayati
                        kālāntareṇa ca rujāṁ karoti' iti pā+]  
 Su.3.6.23  tatra sadyaḥprāṇaharāṇi
                        saptarātrābhyantarānmārayati, kālāntaraprāṇaharāṇi pakṣānmāsādvā, teṣvapi
                        kṣiprāṇi kadācidāśu mārayanti, viśalyaprāṇaharāṇi vaikalyakarāṇi ca
                        kadācidatyabhihatāni mārayanti//  
 Su.3.6.24  uta ūrdhvaṁ pratyekaśo
                        marmasthānāni vyākhyāsyāmaḥ---tatra pādasyāṅguṣṭhāṅgulyormadhye  † kṣipraṁ 'kṣipramiti marma'iti pā+  nāma marma, tatra
                        viddhasyākṣepakeṇa maraṇaṁ; madhyamāṅgulīmanupūrvaṇa madhye pādatalasya
                        talahṛdayaṁ  † nāma[ † atra+amāma'iti
                        hastalikhitapustake nopalabhyate, evamagre+api/], tatrāpi rujābhirmaraṇaṁ;
                        kṣipratyopariṣṭādubhayataḥ kūrco nāma, tatra pādasya bhramaṇavepane
                        bhavataḥ; gulphasandheradha ubhayataḥ kūrcaśiro nāma, tatra rujāśophau;
                        pādajaṅghayoḥ sandhāne gulpho nāma, tatra rujaḥ stabdhapādatā khañjatā vā;
                        pārṣṇiṁ prati jaṅghāmadhye indribastirnāma, tatra śoṇitakṣayeṇa maraṇaṁ;
                             † jaṅghorvoḥ[ † 'madhyamāṅgulīmānupūrvyeṇa jaṅghorvoḥ'iti pā+] sandhāne jānu
                        nāma, tatra khañjatā;  † jānuna 'jānusandherubhayatastryaṅgule'iti pā+ 
                        ūrdhvamubhayatastryaṅgulamāṇī nāma, tatra śophābhivṛddhiḥ stabdhasakthitā
                        ca; ūrumadhye ūrvī nāma, tatra śoṇitakṣayāt sakthiśoṣaḥ; ūrvyā ūrdhvamadho
                            vaṅkṣaṇasaṁdher- † ūrumūle 'ūrumadhye lohitākhyaṁ'iti
                            pā+  lohitākṣaṁ nāma, tatra  † lohitakṣayeṇa[ † 'lohitakṣayeṇa maraṇaṁ pakṣāghāto vā'iti pā+]
                        pakṣāghātaḥ sakthiśoṣo vā; vaṅkṣaṇavṛṣaṇayorantare niṭapaṁ nāma, tatra
                        ṣāṇḍhyamalpaśukratā vā bhavati; evametānyekādaśa sakthimarmāṇi vyākhyātāni/
                        etenetarasakthi bāhū ca vyākhyātau/ viśeṣatastu yāni sakthni
                        gulphajānuviṭapāni tāni bāhau maṇibavdhakūrparakakṣadharāṇi; yathā
                        vaṅkṣaṇavṛṣaṇayorantare viṭapamevaṁ vakṣaḥkakṣayormadhye kakṣadharaṁ, tasmin
                        viddhe ta evopadravāḥ; viśeṣatastu maṇibandhe kuṇṭhatā, kūrparākhye kuṇiḥ,
                        kakṣadhare pakṣāghātaḥ/ evametāni catuścatvāriṁśacchākhāsu marmāṇi
                        vyākhyātāni//  
 Su.3.6.25  ata ūrdhvamudarorasor- † marmāṇyanuvyākhyāsyāmaḥ[ † 'marmasdhānānyanuvyākhyāsyāmaḥ'iti pā+]---tatra
                        vātavarconirasanaṁ sthūlāntraprativaddhaṁ gudaṁ nāma marma, tatra
                        sadyomaraṇaṁ; alpamāṁsaśoṇito+bhyantarataḥ kṭyāṁ mutrāśayo bastirnāma,
                        tatrāpi sadyomaraṁamaśmarīvraṇādṛte, tatrāpyubhayato bhinne na jāvati, ekato
                        bhinne mūtrasrāvī vraṇo bhavati, sa tu yatnenopakrānto rohati;
                        pakvāmāśayayormadhye sirāprabhāvā nābhirnāma, tatrāpi sadyo maraṇaṁ;  † stanayormadhyamadhiṣṭhāyorasyāmāśayadvāraṁ[ † 'stanacūcukayormadhye
                        stanarohitau'iti pā+] sattvarajastamasāmadhiṣṭhānaṁ hṛdayaṁ nāma, tatrāpi
                        sadya eva maraṇaṁ; stanayoradhastād dvyaṅgulamubhayataḥ stanamūle nāma ( † marmaṇī) 'marmaṇī'iti hastalikhitapustake nopalabhyate / ,
                        tatra kaphapūrṇakoṣṭhatayā kasaśvāsābhyāṁ mriyate; stanacūcukayorūrdhvaṁ
                        dvaṅgulamubhayataḥ  † † stanarohitau nāma, tatra lohitapūrṇakoṣṭhatayā kāsaśvāsābhyāṁ
                        ca mriyate; aṁsakūṭayoradhastāt pārśboparibhāgayorapalāpau nāma, tatra
                        raktena pūyabhāvaṁ gatena maraṇaṁ; ubhayatroraso nāḍyau vātavahe apastambhau
                        nāma, tatra vātapūrṇakoṣṭhatayā kāsaśvāsābhyāṁ ca maraṇaṁ; e
                        ametānyudarorasordvādaśa marmāṇi vyākhyātāni// [ † † stanamūlalakṣaṇe+astanayorūrdhvaṁ'iti /
                        stanarohitalakṣaṇe ca+astanacūcukayoradhastāt'iti ca
                        rasayogasāgarasyopoddhāte(pṛ.158) ca saṁśodhitaḥ pāṭhaḥ/ viśeṣavivaraṇaṁ tu
                        tatraiva draṣṭavyam/]  
 Su.3.6.26  ata ūrdhvaṁ pṛṣṭhamarmāṇi  † vyākhyāsyāmaḥ 'anuvyākhyāsyāmaḥ'iti pā+ ---tatra
                        pṛṣṭhavaṁśamubhayataḥ pratiśroṇikāṇḍamasthinī kaṭīkataruṇe  † nāma 'nāma marmaṇī'iti hastalikhitapustake na
                            paṭhyate/  marmāṇī, tatra śoṇitakṣayāt pāṇḍurvivarṇo  † hīnarūpaśca 'hīnadehaśca'iti pā+  mriyate,
                        pārśvajaghanabahirbhāge pṛṣṭhavaṁśamubhayato (nātinimne) kukundare nāma  † marmāṇi 'nāma marmaṇī'itihastalikhitapustake
                            nopalabhyate/ , tatra sparśājñānamadhḥkāye ceṣṭopaghātaśca;
                        śroṇīkāṇḍayoruparyāśayācchādanau pārśvāntarapratibaddhau nitambau nāma,
                        tatrādhaḥkāyaśoṣo daurbalyācca maraṇaṁ; adhaḥpārśvāntarapratibaddhau
                        jaghanapārśvamadhyayostiryagūrdhvaṁ ca jaghanāt pārśvasandhī nāma, tatra
                        lohitapūrṇakoṣṭhatayā mriyate; stanamūlādṛjūbhayateḥ pṛṣṭhavaṁśasya  † bṛhatyau 'bṛhatī'iti pā+  nāma, tatra
                        śoṇitātipravṛttinimittairupadravairmriyate; pṛṣṭhopari
                        pṛṣṭhavaṁśamubhayatastrikasaṁbaddhe aṁsaphalake nāma, tatra bāhvoḥ  † svāpaśoṣau 'svāpaḥ śoṣo vā'iti pā+ ;
                        bāhumūrdhagrīvāmadhye+asapīṭhasakandhanibandhanāvaṁsau nāma, tatra
                        stabdhabāhutā; evametāni caturdaśa pṛṣṭhamarmāṇi vyākhyātāni//  
 Su.3.6.27  ata ūrdhvamūrdhvajatrugatāni
                        vyākhyāsyāmaḥ---tatra kaṇṭhanāḍīmubhayataścatasro dhamanyo dve nīle dve ca
                        manye  † vyatyāsena 'nāma vyatyayena'iti pā+ , tatra mūkatā
                        svaravaikṛtamarasagrāhitā ca; grīvāyāmubhayataś- † catasraḥ 'catasraścatasraḥ'iti pā+  sirā mātṛkāḥ, tatra sadyomaraṇaṁ;
                        śirogrīvayoḥ sandhāne kṛkāṭike nāma, tatra calamūrdhatā;
                        karṇapṛṣṭhato+adhaḥsaṁśrite vidhure nāma, tatra bādhiryaṁ;
                        ghrāṇamārgamubhayataḥ srotomārgapratibaddhe abhyantarataḥ phaṇe nāma, tatra
                        gandhājñānaṁ; bhrūpucchāntayoradho+akṣṇorbāhyato+apāṅgau nāma, tatrāndhyaṁ
                        dṛṣṭyupaghāto vā; bhruvorupari nimnayorāvartau nāma, tatrāpyāndhyaṁ
                        dṛṣṭyupaghāto vā; bhruvoḥ  † pucchāntayorupari[ † 'bhruvorantopari'iti pā+] karṇalalāṭayormadhye śaṅkhau
                        nāma, tatra sadyomaraṇaṁ; śaṅkhayorupari keśānta utkṣepau nāma, tatra
                        saśalyo jīvati pākāt patitaśalyo vā noddhṛtaśalyaḥ; bhruvormadhye sthapanī
                        nāma, tatrotkṣepavat; pañca sandhayaḥ śirasi vibhaktāḥ sīmantā nāma,
                        tatronmādabhayacittamāśairmaraṇaṁ; ghrāṇaśrotrākṣijihvāsantarpaṇīnāṁ sirāṇāṁ
                        madhye sirāsannipātaḥ  † śṛṅgāṭakāni 'śṛṅgāṭakasaṁjñaścaturdhā, tatrāpi'iti pā+ , tāni catvāri
                        marmāṇi, tatrāpi sadyo maraṇaṁ; mastakābhyantarata upariṣṭāt
                        sirāsavdhisannipāto romāvarto+adhipatiḥ, tatrāpi sadya  † eva 'sadyomaraṇaṁ'iti pā+  / evametāni
                        saptatriṁśadūrdhvajatrugatāni marmāṇi vyākhyātāni//  
 Su.3.6.28  bhavanti cātra/ ūrdhyaḥ śirāṁsi
                        viṭape ca sakakṣapārśve ekaikamaṅgulamitaṁ stanapūrvamūlam//
                        viddhyaṅguladvayamitaṁ maṇibandhagulphaṁ trīṇyeva jānu saparaṁ saha
                        kūrparābhyām//  
 Su.3.6.29  hṛdbastikūrcagudanābhi vadanti
                        mūrdhni catvāri pañca ca gale daśa yāni ca dve// tāni
                        svapāṇitalakuñcitasaṁmitāni śeṣāṇyavehi parivistarato+aṅgulārdhām//  
 Su.3.6.30  etatpramāṇamabhivīkṣya vadanti
                        tajjñāḥ śastreṇa karmakaraṇaṁ parihṛtya kāryam// pārśvābhighātitamapīha
                        nihanti marma tasmāddhi marmasadanaṁ parivarjanīyam//  
 Su.3.6.31  cchinneṣu pāṇicaraṇeṣu sirā
                        narāṇāṁ saṅkocamīyurasṛgalpamato nireti// prāpyāmitavyasanamugramato
                        manuṣyāḥ saṁcchinniśākhataruvannidhanaṁ na yānti//  
 Su.3.6.32  kṣipreṣu tatra sataleṣu hateṣu
                        raktaṁ gacchatyatīva pavanaśca rujaṁ karoti// evaṁ vināśamupayānti hi tatra
                        viddhā vṛkṣā  † ivāyudhavighātanikṛttamūlāḥ[ † 'ivāyudhanipātanikṛttamūlāḥ'iti pā+]//  
 Su.3.6.33  tasmāttayorabhihatasya tu
                        pāṇipādaṁ chettavyamāśu maṇibandhanagulphadeśe// marmāṇi
                        śalyaviṣayārdhamudāharanti yasmācca marmasu hatā na bhavanti sadyaḥ//  
 Su.3.6.34  jīvanti tatra yadi vaidyaguṇena
                        kecitte prāpnuvanti vikalatvamasaṁśayaṁ hi//
                        saṁbhinnajarjaritakoṣṭhaśiraḥkapālā jīvanti śastravi(ni)hataiśca
                        śarīradeśaiḥ//  
 Su.3.6.35  chinnaiśca
                            sakthibhujapādakarair- † aśeṣairyeṣāṁ 'aśeṣaṁ'iti pā+ 
                        na  † marmapatitā 'marmasu kṛtā'iti pā+  vividhāḥ prahārāḥ//
                        somamārutatejāṁsi rajaḥsattvatamāṁsi ca// marmasu prāyaśaḥ puṁsāṁ bhūtātmā
                        cāvatiṣṭhate//  
 Su.3.6.36  marmasvabhihatāstasmānna jīvanti
                        śarīriṇaḥ// indriyārtheṣvasaṁprāptirmanobuddhiviparyayaḥ//  
 Su.3.6.37  rujaśca vividhāstīvrā
                        bhavantyāśuhare hate// hate kālāntaraghne tu dhruvo dhātukṣayo nṛṇām//  
 Su.3.6.38  tato
                        dhātukṣayājjanturvedanābhiśca naśyati// hate vaikalyajanane kevalaṁ
                        vaidyanaipuṇāt//  
 Su.3.6.39  śarīraṁ kriyayā yuktaṁ
                        vikalatvamavāpnuyāt// viśalyaghneṣu vijñeyaṁ pūrvoktaṁ yacca kāraṇam//  
 Su.3.6.40  rujākarāṇi marmāṇi kṣatāni
                        vividhā rujaḥ// kurvantyante ca vaikalyaṁ kuvaidyavaśago yadi//  
 Su.3.6.41  chedabhedābhighātebhyo
                        dahanāddāraṇādapi// upaghātaṁ vijānīyānmarmaṇāṁ tulyalakṣaṇam//  
 Su.3.6.42  marmābhighātastu ca kaścidasti
                        yo+alpātyayo vā+api niratyayo vā// prāyeṇa marmasvabhitāḍitāstu
                        vaikalyamṛcchantyathavā mriyante//  
 Su.3.6.43  marmāṇyadhiṣṭhāya hi ye vikārā
                        mūrcchanti kāye vividhā narāṇām// prāyeṇa te kṛcchratamā bhavanti narasya
                        yatnairapi sādhyamānāḥ// 
 iti suśrutasaṁhitāyāṁ śārīrasthāne pratyekamarmanirdeśaśārīraṁ nāma
                        ṣaṣṭho+adhyāyaḥ //6// 
 
 
                    saptamo+adhyāyaḥ/
                     Su.3.7.1  athātaḥ  † sirāvarṇavibhaktiṁ 'sirāvarṇavibhaktiśārīraṁ' iti pā+  nāma śārīraṁ vyākhyāsyāmaḥ//  
 Su.3.7.2  yathovāca bhagavān dhanvantariḥ//  
 Su.3.7.3  sapta sirāśatāni bhavanti;
                        yābhiridaṁ śarīramārāma iva jalahāriṇībhiḥ kedāra iva ca
                        kulyābhirupasnihyate+anugṛhyate cākuñcanaprasāraṇādibhirviśeṣaiḥ;
                        drumapatrasevanīnāmiva ca tāsāṁ pratānāḥ; tāsāṁ nābhirmūlaṁ, tataśca
                        prasarantyūrdhvamadhastiryak ca//  
 Su.3.7.4  bhavataścātra yāvatyastu sirāḥ
                        kāye saṁbhavanti śarīriṇām// nābhyāṁ sarvā nibaddhāstāḥ  † pratanvanti[ † 'pravartante' iti pā+]
                        samantataḥ//  
 Su.3.7.5  nābhisthāḥ prāṇināṁ prāṇāḥ
                        prāṇānnābhirvyupāśritā// sirābhirāvṛtā nābhiścakranābhirivārakaiḥ//  
 Su.3.7.6  tāsāṁ mūlasirāścatvāriṁśat; tāsāṁ
                        vātavāhinyo daśa, pittavāhinyo daśa, kaphavāhinyo daśa, daśa raktavāhinyaḥ/
                        tāsāṁ tu vātavāhinīnāṁ vātasthānagatānāṁ pañcasaptatiśataṁ bhavati, tāvatya
                        eva pittavāhinyaḥ pittasthāne, kaphavāhinyaśca kaphasthāne, raktavāhinyaśca
                        yakṛtplīhnoḥ, evametāni sapta sirāśatāni//  
 Su.3.7.7  tatra vātavāhinyaḥ sirā ekasmin
                        sakthni pañcaviṁśatiḥ, etenetarasakthi bāhū ca vyākhyātau/ viśeṣatastu
                        koṣṭhe caturstriṁśat; tāsāṁ gudameḍhrāśritāḥ śroṇyāmaṣṭau, dve dve
                        pārśvayoḥ, ṣaṭ pṛṣṭhe, tāvatya eva codare, daśa vakṣasi/
                        ekacatvāriṁśajjatruṇa ūrdhvaṁ, tāsāṁ caturdaśa grīvāyāṁ, karṇayoścatasraḥ,
                        nava jihvāyāṁ, ṣaṭ nāsikāyāṁ, aṣṭau netrayoḥ, evametat pañcasaptatiśataṁ
                             † vātavahānāṁ 'vātavāhinīnāṁ' iti pā+  sirāṇāṁ vyākhyātaṁ
                        bhavati/ eṣa eva vibhāgaḥ śeṣāṇāmapi/ viśeṣatastu pittavāhinyo netrayordaśa,
                        karṇayordve; evaṁ raktavāhāḥ kaphavahāśca/ evametāni sapta sirāśatāni
                        savibhāgāni vyākhyātāni//  
 Su.3.7.8  bhavanti cātra /
                        kriyāṇāmapratīghātamamohaṁ buddhikarmaṇām// karotyanyān guṇāṁścāpi sirāḥ
                        pavanaścaran//  
 Su.3.7.9  yadā tu kupito vāyuḥ svāḥ sirāḥ
                        pratipadyate// tadā+asya vividhā rogā jāyante vātasaṁbhavāḥ//  
 Su.3.7.10 
                        bhrājiṣṇutāmannarucimagnidīptimarogatām// saṁsarpatsvāḥ sirāḥ pittaṁ
                        kuryāccānyānguṇūnapi//  
 Su.3.7.11  yadā prakutitaṁ pittaṁ sevate
                        svavahāḥ sirāḥ// tadā+asya vividhā rogā jāyante pittasaṁbhavāḥ//  
 Su.3.7.12  snehamaṅgeṣu sandhīnāṁ sthairyaṁ
                        balamudīrṇatām// karotyanyān guṇāṁścāpi balāsaḥ svāḥ sirāścaran//  
 Su.3.7.13  yadā tu kupitaḥ śleṣmā svāḥ
                        sirāḥ pratipadyate// tadā+asya vividhā rogā jāyante śleṣmasaṁbhavāḥ//  
 Su.3.7.14  dhātūnāṁ pūraṇaṁ
                        sparśajñānamasaṁśayam// svāḥ sirāḥ saṁcaradraktaṁ kuryāccānyān guṇānapi//  
 Su.3.7.15  yadā tu kupitaṁ raktaṁ sevate
                        svavahāḥ sirāḥ// tadā+asya vividhā rogā jāyante raktasaṁbhavāḥ//  
 Su.3.7.16  na hi vātaṁ sirāḥ kāścinna
                        pittaṁ kevalaṁ tathā// śleṣmāṇāṁ vā vahantyetā ataḥ sarvavahāḥ smṛtāḥ//  
 Su.3.7.17  praduṣṭānāṁ hi  † doṣāṇāṁ 'doṣāṇāmucchritānāṁ'iti pā+  mūrcchitānāṁ
                        pradhāvatām// dhruvamunmāragagamanamataḥ sarvavahāḥ smṛtāḥ//  
 Su.3.7.18  tatrāruṇā vātavahāḥ pūryante
                        vāyunā sirāḥ// pittāduṣṇāśca nīlāśca, śītā gauryaḥ sthirāḥ kaphāt//
                        asṛgvahāstu rohiṇyaḥ sirā nātyuṣṇaśītalāḥ//  
 Su.3.7.19  ata ūrdhvaṁ pravakṣyāmi na
                        vidhyedāḥ sirā bhiṣak// vaikslyaṁ maraṇaṁ cāpi vyadhāttāsāṁ djrivaṁ bhavet//  
 Su.3.7.20  sirāśatāni catvāri
                        vidyācchākhāsu buddhimān// ṣaṭtriṁśacca śataṁ koṣṭhe catuḥṣaṣṭiṁ ca
                        mūrdhani//  
 Su.3.7.21  śākhāsu ṣoḍaśa sirāḥ koṣṭhe
                        dvātriṁśadeva tu// pañcāśajjatruṇaścordhvamavyadhyāḥ parikīrtitāḥ//  
 Su.3.7.22  tatra sirāśatamekasmin sakthni
                        bhavati; tāsāṁ jāladharā tvekā, tisraścābhyantarāḥ---tatrorvīsaṁjñe dve,
                             † lohitākṣasaṁjñā 'lohitākṣasaṁjñaikā'iti pā+  caikā, etāstvavyadhyāḥ;
                        etenetarasakthi bāhū ca vyākhyātau; evamaśastrakṛtyāḥ ṣoḍaśa śākhāsu/
                        dvātriṁśacchroṇyāṁ, tāsāmaṣṭāvaśastrakṛtyāḥ---dve dve viṭapayoḥ,
                        kaṭīkataruṇayośca; aṣṭāvaṣṭāvekaikasmin pārśve, tāsāmekaikāmūrdhvagāṁ
                        pariharet, pārśvasandhigate ca dve; catasro viṁśatiśca  † pṛṣṭhe 'pṛṣṭhe'iti na paṭhyate keṣucitpustakeṣu 
                        pṛṣṭhavaṁśamubhayataḥ, tāsāmūrdhvagāminyau dve dve pariharedbṛhatīsire;
                        tāvatya evodare, tāsāṁ meḍhopari romarājīmubhayato dve dve pariharet;
                        catvāriṁśadvakṣasi, tāsāṁ caturdaśāśastrakṛtyāḥ---hṛdaye dve, dve dve
                        stanamūle, stanarohitāpalāpastambheṣūbhayato+aṣṭau; evaṁ
                        dvātriṁśadaśastrakṛtyāḥ pṛṣṭhodaroraḥsu bhavanti/ catuḥṣaṣṭisirāśataṁ
                        jatruṇa ūrdhvaṁ bhavati; tatra  † ṣaṭpañcāśacchirodharāyāṁ 'tatrāṣṭapañcāśat'iti pā+ , tāsāmaṣṭau catasraśca marmasaṁjñāḥ
                        pariharet, dve kṛkāṭikayoḥ, dve vidhurayoḥ, evaṁ grīvāyāṁ ṣoḍaśāvyadhyāḥ;
                        hanvorubhayato+aṣṭāvaṣṭau, tāsāṁ tu sandhidhamanyau dve dve pariharet;
                        ṣaṭtriṁśajjihvāyāṁ, tāsāmadhaḥ ṣoḍaśāśastrakṛtyāḥ, rasavahe dve, vāgvahe ca
                        dve; dvirdvādaśa nāsāyāṁ, tāsāmaupanāsikyaścatasraḥ pariharet, tāsāmeva ca
                        tālunyekāṁ mṛdāvuddeśe;  † aṣṭatriṁśadubhayornetrayoḥ 'ṣaṭtriṁśadubhayornetrayoḥ'iti pā+ , tāsāmekāmapāṅgayoḥ
                        pariharet; karṇayordaśa, tāsāṁ śabdavāhinīmekaikāṁ pariharet;
                        nāsānetragatāstu lalāṭe ṣaṣṭiḥ, tāsāṁ keśāntānugatāścatasraḥ (pariharet),
                        āvartayorekaikā, sthapanyāṁ caikā, parihartavyā; śaṅkhayordaśa, tāsāṁ
                        śaṅkhasandhigatāmekaikāṁ pariharet; (ityetā nāsānetragatā boddhavyāḥ)
                        dvādaśa mūrdhni, tāsāmutkṣepayordve pariharet, sīmanteṣvekaikāṁ,
                        ekāmadhipatāviti; evamaśastrakṛtyāḥ pañcāśajjatruṇa ūrdhvamiti//  
 Su.3.7.23  bhavati cātra /
                        vyāpnuvantyabhito dehaṁ nābhitaḥ prasṛtāḥ sirāḥ// pratānāḥ
                        padminīkandādbisādīnāṁ yathā jalam// 
 iti suśrutasaṁhitāyāṁ śārīrasthāne sirāvrṇavibhaktiśārīraṁ nāma
                        saptamo+adhyāyaḥ //7// 
 
 
                    aṣṭamo+adhyāyaḥ/
                     Su.3.8.1  athātaḥ sirāvyadhavidhiśārīraṁ
                        vyākhyāsyāmaḥ//  
 Su.3.8.2  yathovāca bhagavān dhanvantariḥ//  
 Su.3.8.3 
                        bālasthavirarūkṣakṣatakṣīṇabhīrupariśrāntamadyādhvastrīkarṣitavamitaviriktāsthāpitānuvāsitajāgaritaklībakṛśagārbhiṇīnāṁ
                        kāsaśvāsaśoṣapravṛddhajvarākṣepakapakṣāghātopavāsapipāsāmūrcchāprapīḍitānāṁ
                        ca sirāṁ na vidhyet, yāścāvyadhyāḥ, vyadhyāścādṛṣṭāḥ, dṛṣṭāścāyantritāḥ,
                        yantritāścānutthitā iti//  
 Su.3.8.4  śoṇitāvasekasādhyāśca ye vikārāḥ
                        prāgabhihitāsteṣu cāpakveṣvanyeṣu cānukteṣu yathābhyāsaṁ yathānyāyaṁ ca
                        sirāṁ vidhyet//  
 Su.3.8.5  pratiṣiddhānāmapi ca
                        viṣopasargātyayikeṣu sirāvyadhanamapratiṣiddham//  
 Su.3.8.6  tatra snigdhasvinnamāturaṁ
                        yathādoṣapratyanīkaṁ dravaprāyamannaṁ bhuktavantaṁ yavāgūṁ  † pītavantaṁ[ † 'pratipītaṁ' iti pā+]
                        vā yathākālamupasthāpyāsīnaṁ sthitaṁ cā prāṇānabādhamāno
                        vastrapaṭṭacarmāntarvalkalalatānāmanyatamena yantrayitvā nātigāḍhaṁ
                        nātiśithilaṁ śarīrapradeśamāsādya prāptaṁ  † śastramādāya[ † 'yathoktaṁ śastraṁ gṛhītvā' iti pāṭhāntaram/]
                        sirāṁ vidhyet//  
 Su.3.8.7  naivātiśīte nātyuṣṇe na pravāte na
                        cābhrite// sirāṇāṁ vyadhanaṁ kāryamaroge vā kadācana//  
 Su.3.8.8  tatra vyadhyasiraṁ puruṣaṁ
                        pratyādityamukhamaratnimātrocchrite upaveśyāsane  † sakthnorākuñcitayorniveśya[ † 'sakthnorākuñcitayorupari kurparasandhidvayaṁ niveśya' iti
                        pā+] kūrparau sandhidvayasyopari hastāvantargūḍhāṅguṣṭhakṛtamuṣṭīmanyayoḥ
                        sthāpayitvā yantraṇaśāṭakaṁ grīvāmuṣṭyorupari parikṣipyānyena puruṣeṇa
                        paścātsthitena vāmahastenottānena śāṭakāntadvayaṁ grāhayitvā tato vaidyo
                        brūyāt---dakṣiṇahastena sirotthāpanārthaṁ ca  † yantraṁ[ † 'yantraṁ pīḍayoti'+apṛṣṭhamadhye ca pīḍayet' iti pā+]
                        pṛṣṭhamadhye pīḍayeti, karmapuruṣaṁ ca vāyupūrṇamukhaṁ  † sthāpayet 'karmapuruṣasya mukhaṁ vāyunā pūrayet' iti pā+ ;
                        eṣauttamāṅgagatānāmantarmukhavarjānāṁ sirāṇāṁ nyadhane yantraṇavidhiḥ/ tatra
                        pādamīṣatsaṁkucitamuccaiḥ kṛtvā vyadhyasirapādaṁ jānusandheradhaḥ
                        śāṭakenāveṣṭya  † hastābhyāṁ[ † 'hastābhyāṁ vā prapīḍya gulphaṁ' iti pā+] prapīḍyāgulphaṁ
                        vyadhyapradeśasyopari caturaṅgule plotādīnāmanyatamena baddhvā vā pādasirāṁ
                        vidhyet/ athopariṣṭāddhastau gūḍhāṅguṣṭhakṛtamuṣṭī samyagāsane sthāpayitvā
                        sukhopaviṣṭasya pūrvavadyantraṁ baddhvā hastasirāṁ vidhyet/
                        gṛdhrasīviśvācyoḥ saṅkucitajānukūrparasya/
                        śroṇīpṛṣṭhaskandheṣūnnāmitapṛṣṭhasyāvākśiraskasyopaviṣṭasya
                        visphūrjitapṛṣṭhasya vidhyet/ udarorasoḥ prasāritoraskasyonnāmitaśiraskasya
                        visphūrjitadehasya/ bāhubhyāmavalambamānadehasya pārśvayoḥ/
                        avanāmitameḍhrasya meḍhre/ unnamitavidaṣṭajihvāgrasyādhojihvāyām/
                        ativyātānanasya tāluni dantamūleṣu ca/ evaṁ  † yantropāyānanyāṁśca 'bandhopāyān' iti pā+  sirotthāpanahetūn buddhyā+avekṣya
                        śarīravaśena vyādhivaśena ca vidadhyāt//  
 Su.3.8.9  māṁsaleṣvavakāśeṣu yavamātraṁ
                        śastraṁ nidadhyāt, ato+ † anyeṣvardhayavamātraṁ 'ato+anyathā+ardhayavamātraṁ' iti pā+  vrīhimātraṁ vā
                        vrīhimukhena, asthnāmupari kuṭhārikayā vidhyedardhayavamātram//  
 Su.3.8.10  bhavanti cātra/ vyabhre varṣāsu
                        vidhyeta(ttu) grīṣmakāle tu śītale// hemantakāle madhyāhne śastrakālāstrayaḥ
                        smṛtāḥ//  
 Su.3.8.11  samyakśastranipātena dhārayā yā
                        sravedasṛk// muhūrtaṁ ruddhā tiṣṭhecca suviddhāṁ tāṁ vinirdiśet//  
 Su.3.8.12  yathā kusumbhapuṣpebhayaḥ pūrvaṁ
                        sravati pītikā// tathā sirāsu viddhāsu duṣṭamagre pravartate//  
 Su.3.8.13  mūrcchitasyātibhītasya śrāntasya
                        tṛṣitasya ca // na vahanti sirā viddhāstathā+anutthitayantritāḥ//  
 Su.3.8.14  kṣīṇasya bahudoṣasya
                            mūrcchayā+ † abhihatasya 'vihatasya' iti
                            pā+  ca// bhūyo+aparāhṇe visrāvyā  † sā+aparedyustryahe+api vā 'hyaparedyuḥ' iti pā+ //  
 Su.3.8.15  raktaṁ saśeṣadoṣaṁ tu kuryādapi
                        vicakṣaṇaḥ// na  † cātiprasrūtaṁ 'niḥsrutaṁ' iti
                            pā+  kuryāccheṣaṁ saṁśamanairjayet//  
 Su.3.8.16  balino bahudoṣasya vayaḥsthasya
                        śarīriṇaḥ// paraṁ pramāṇamicchanti prasthaṁ śoṇitamokṣaṇe//  
 Su.3.8.17  tatra  † pādadāhapādaharṣāvabāhukacippavisarpavātaśoṇitavātakaṇṭakavicarcikāpādadārīprabhṛtiṣu
                        kṣipramarmaṇa upariṣṭād dvyaṅgule vrīhimukhena sirāṁ vidhyet,[ † 'kenacidatrāvabāhuko+api paṭhyate, tatra samīcīnaṁ,
                        pratikāravidhāvasya vyadhena jihāsitatvāt'iti hārāṇacandraḥ/+acippa'iti
                        kvacinna paṭhyate/], ślīpade taccikitsite yathā vakṣyate,
                        kroṣṭukaśiraḥkhañjapaṅulavātavedanāsu jaṅghāyāṁ gulphasyopari caturaṅgule,
                        apacyāmindrabasteradhastād dvyaṅgule, jānusandheruparyadho vā caturaṅgule
                        gṛdhrasyāṁ, ūrumūlasaṁśritāṁ galagaṇḍe, etenetarasakthi bāhū ca vyākhyātau;
                        viśeṣatastu vāmabāhau kūrparasandherabhyantarato bāhūmadhye plīhni
                        kaniṣṭhikānāmikayormadhye vā, evaṁ dakṣiṇabāhau  † yakṛdākhye 'yakṛddālye'iti pā+ ( † kaphodare ca, [ † 'atra+ayakṛddāsye kaphodare ca' ityanākaraḥ pāṭhaḥ,
                        kaphodare sirāvyadhasyānupayogāt'iti hārāṇacandraḥ]) etāmeva ca
                        kāsaśvāsayorapyādiśanti, gṛdhrasyāmiva viśvācyāṁ, śroṇiṁ prati samantād
                        dvyaṅgule pravāhikāyāṁ śūlinyāṁ, parivartikopadaṁśaśūkadoṣaśukravyāpatsu
                        meḍhramadhye, (vṛṣaṇayoḥ pārśve mūtravṛddhyāṁ, nābheradhaścaturaṅgule
                        sevanyāṁ vāmapārśve  † dakodare, [ † 'aho guroraśrutasuśrutaḥ kaścit mūtravṛddhyāṁ dakodare ca
                        doṣodakāvasecanārthaṁ vidhitsite vyadhane eva sirāvyadhau
                        manyamāno+atra+avṛṣaṇayoḥ pārśve mūtravṛddhyāṁ' tathā+anābheścaturaṅgule
                        sevanyā vāmapārśve dakodare'ityaśrutapūrvamasamañjasamācakṣāṇaḥ
                        svasyaivāśrutatvamadṛṣṭakarmatvamasthānavāditvena purvyadhyasiratvaṁ
                        cākhyāpayatīti' iti hārāṇacandraḥ/]) vāmapārśve
                        kakṣāstanayorantare+antarvidradhau pārśvaśūle  † ca[ † asyāgra+aetāmeva kaphodare vāmapārśve'ityadhikaṁ
                        paṭhyate kvacitpustake], bāhuśoṣāvabāhukayorapyeke vadantyaṁsayorantare,
                        trikasandhimadhyagatāṁ tṛtīyake,
                        adhaḥskandhasandhigatāmanyatarapārśvasaṁsthitāṁ caturthake,
                        hanusandhimadhyagatāmapasmāre, śaṅkhakeśāntasandhigatāmuro+apāṅgalalāṭeṣu
                        conmāde, jihvārogeṣvadhojihvāyāṁ dantavyādhiṣu ca, tāluni tālvyeṣu,
                        karṇayorupari samantāt karṇaśūle tadrogeṣu ca, gandhāgrahaṇe vāsārogeṣu ca
                        nāsāgre, timirākṣipākaprabhṛtiṣvakṣyāmayeṣūpanāsike lālāṭyāmapāṅgyāṁ vā, etā
                        eva ca śirorogādhimanthaprabhṛtiṣu rogeṣviti//  
 Su.3.8.18  ata ūrdhvaṁ
                        duṣṭavyadhanamanuvyākhyāsyāmaḥ, tatra durviddhā+atividhā kuñcitā piccitā
                            kuṭṭitā+aprasrutā+atyudīrṇā+ † ante+abhihatā 'anteviddhā'iti
                            pā+  pariśuṣkā kūṇitāvepitā+anutthitaviddhā śastrahatā
                        tiryagviddhā+apaviddhā+avyadhyā vidrutā dhenukā punaḥ punarviddhā
                        māṁsasirāsnāyvasthisandhimarmasu ceti viṁśatirduṣṭavyadhāḥ//  
 Su.3.8.19  tatra yā sūkṣmaśastraviddhā+ † avyaktamasṛk 'na vyaktamasṛk'iti pā+  sravatirujāśophavatī ca
                        sā durviddhā, pramāṇātiriktaviddhāyāmantaḥ praviśati śoṇitaṁ  † śoṇitātipravṛttirvā 'atipravṛttaśoṇitā'iti pā+  sā+atividdhā, kuñcitāyāmapyevaṁ,
                        kuṇṭhaśastrapramathitā pṛthulībhāvamāpannā piccitā, anāsāditā punaḥ
                        punarantayośca bahuśaḥ śastrābhihatā kuṭṭitā,
                        śītabhayamūrcchābhirapravṛttaśoṇitā+aprasrutā,
                        tīkṣṇamahāmukhaśastraviddhā+atyudīrṇā, alparaktasrāviṇyanteviddhā
                        ante+abhihatā kṣīṇaśoṇitasyānilapūrṇā pariśuṣkā, caturbhāgā(ca)sāditā
                        kiṁcitpravṛttaśoṇitā kūṇitā, duḥsthānabandhanādvepamānāyāḥ śoṇitasaṁmoho
                        bhavati sā vepitā, anutthitaviddhāyāmapyevaṁ, chinnā+atipravṛttaśoṇitā
                        kriyāsaṅgakarī śastrahatā, tiryakpraṇihitaśastrā kiṁciccheṣā tiryagviddhā,
                        bahuśaḥ kṣatā hīnaśastrapraṇidhānenāpaviddhā, aśastrakṛtyā avyadhyā,
                        anavasthitaviddhā vidrutā, pradeśasya bahuśo+avaghaṭṭanādārohadvyadhā
                        muhurmuhurḥ śoṇitasrāvā dhenukā, su kṣmaśastravyadhanādbahuśo  † bhinnā 'vicchinnā'iti pāṭhāntaram  punaḥ punarviddhā,
                        māṁsasnāyvasthisirāsandhimarmasu viddhā rujāṁ śophaṁ vaikalyaṁ maraṇaṁ
                        cāpādayati//  
 
 Su.3.8.20  bhavanti cātra / sirāsu śikṣito nāsti calā
                            hyetāḥ svabhāvataḥ// matsyavat parivartante tasmādyatnena tāḍayet//  
 
 
 Su.3.8.21  ajānatā gṛhīte tu śastre kāyanipātite// bhavanti
                            vyāpadaścaitā bahavaścāpyupadravāḥ//  
 
 
 Su.3.8.22  snehādibhiḥ kriyāyogairna tathā lepanairapi//
                            yāntyāśu vyādhayaḥ śāntiṁ yathā samyak sirāvyadhāt//  
 
 
 Su.3.8.23  sirāvyadhaścikitsārdhaṁ śalyatantre
                            prakīrtitaḥ// yathā praṇihitaḥ samyagbastiḥ kāyacikitsate// 
 
 Su.3.8.24  tatra
                        snigdhasvinnavāntaviriktāsthāpitānuvāsitasirāviddhaiḥ
                            parihartavyāni---krodhāyāsamaithuna- † divāsvapnavāgvyāyāmayānādhyayavasthānāsanacaṅkramaṇaśītavātātapaviruddhāsātmyājīrṇānyābalalābhāt[ † '+divāsvapnavyāyāma+'iti pā+], māsameke manyante/ eteśāṁ
                        vistaramupariṣṭādvakṣyāmaḥ//  
 
 Su.3.8.25  bhavataścātra/ sirāviṣāṇatumbaistu jalaukābhiḥ
                            padaistathā// avagāḍhaṁ yathāpūrvaṁ nirharedduṣṭaśoṇitam// 
 
 
 Su.3.8.26  avagāḍhe jalaukāḥ syāt pracchānaṁ piṇḍite
                            hitam// sirā+aṅgavyāpake rakte śṛṅgālābū tvaci sthite// 
 
 iti suśrutasaṁhitāyāṁ śārīrasthāne sirāvyadhavidhiśārīraṁ
                        nāmāṣṭame+adhyāyaḥ //8// 
 
 
                    navamo+adhyāyaḥ/
                     Su.3.9.1  athāto dhamanīvyākaraṇaṁ śārīraṁ
                        vyākhyāsyāmaḥ//  
 Su.3.9.2  yathovāca bhagavān dhanvantariḥ//  
 Su.3.9.3  caturviṁśatirdhamanyo
                        nābhiprabhavā abhihitāḥ/ tatra kecidāhuḥ---sirādhamanīsrotasāmavibhāgaḥ,
                        sirāvikārā eva hi dhamanyaḥ srotāṁsi ceti/ tattu na samyak, anyā eva hi
                        dhamanyaḥ srotāṁsi ca sirābhyaḥ; kasmāt? vyañjanānyatvānmūlasanniyamāt
                        karmavaiśeṣyādāgamācca; kevalaṁ tu parasparasannikarṣāt sadṛśāgamakarmatvāt
                        saukṣmyācca vibhaktakarmaṇāmapyavibhāga iva karmasu bhavati//  
 Su.3.9.4  tāsāṁ tu khalu nābhiprabhavāṇāṁ
                        dhamanīnāmūrdhvagā daśa, daśa cādhogāminyaḥ, catasrastiryaggāḥ//  
 Su.3.9.5  ūrdhvagāḥ
                        śabdasparśarūparasagandhapraśvāsocchvāsajṛmbhitakṣuddhasitakathitaruditādīnviśeṣānabhivahantyaḥ
                        śarīraṁ dhārayanti/tāstu hṛdayamabhiprapannāstridhā jāyante, tāstriṁśat/
                        tāsāṁ tu vātapittakaphaśoṇitarasān dve dve vahatastā daśa,
                        śabdarūparasagandhānaṣṭābhirgṛhṇīte, dvābhyāṁ bhāṣate, dvābhyāṁ ghoṣaṁ
                        karoti, dvābhyāṁ svapiti, dvābhyāṁ pratibudhyate, dve cāśruvāhiṇyau, dve
                        stanyaṁ striyā vahataḥ stanasaṁśrite, te eva śukraṁ narasya
                        stanābhyāmabhivahataḥ, tāstvetāstriṁśat savibhāgā vyākhyātāḥ/ etābhirūrdhvaṁ
                        nābherudarapārśvapṛṣṭhoraḥskandhagrīvābāhavo dhāryante yāpyante ca //  
 Su.3.9.6  bhavati cātra / ūrdhvaṁgamā(tā)stu
                        kurvanti karmāṇyetāni sarvaśaḥ// adhogamāstu vakṣyāmi karma tāsāṁ  † yathāyatham 'yathātatham'iti pā+  //  
 Su.3.9.7  adhogamāstu
                        vātamūtrapurīṣaśukrārtavādīnyadho vahanti/ tāstu
                        pittāśayamabhipra(ti)pannāstatrasthamevānnapānarasaṁ
                        vipakvamauṣṇyādvive(re)cayantyo+abhivahantyaḥ śarīraṁ tarpayanti, arpayanti
                        cordhvagānāṁ  † tiryaggāṇāṁ 'cordhvaṁgatānāṁ
                            tiryaggatānāṁ'iti pā+  ca, rasasthānaṁ cābhipūrayanti,
                        mūtrapurīṣasvedāṁśca vive(re)cayanti; āmapakvāśayāntare ca  † tridhā 'trividhā'iti pāṭhāntaram  jāyante, tāstriṁśat;
                        tāsāṁ tu vātapittakaphaśoṇitarasān dve dve vahatastā daśa,
                        dve+annavāhinyāvantrāśrite, toyavahe dve, mūtrabastimabhiprapanne mūtravahe
                        dve, śukravahe dve śukraprādurbhāvāya, dve visargāya,  † te[ † 'tā eva raktamabhivahanti'iti pā+] eva
                        raktamabhivahato ( † visṛjataśca 'visṛjataḥ'iti
                            keṣucitpustakeṣu nopalabhyate ) nārīṇāmārtavasaṁjñaṁ, dve
                        varconirasanyau sthūlāntrapratibaddhe, aṣṭāvanyāstiryaggāṇāṁ dhamanīnāṁ
                        svedamarpayanti; tāstvetāstriṁśat savibhāgā vyākhyātāḥ/ etābhiradhovābheḥ
                        pakvāśayakaṭīmūtrapurīṣagudabastimeḍhrasakthīni dhāryante yāpyante ca //  
 Su.3.9.8  bhavati cātra / adhogamāstu
                        kurvanti karmaṇyetāni sarvaśaḥ// tiryaggāḥ saṁpravakṣyāmi karma cāsāṁ
                        yathāyatham//  
 Su.3.9.9  tiryaggāṇāṁ tu catasṛṇāṁ
                        dhamanīnāmekaikā śatadhā sahasradhā cottarottaraṁ vibhajyante,
                        tāstvasaṅkhyeyāḥ, tābhiridaṁ śarīraṁ gavākṣitaṁ vibaddhamātataṁ ca, tāsāṁ
                        mukhāni romakūpapratibaddhāni, yaiḥ svedamabhivahanti rasaṁ  † cābhitarpayantyantarbahiśca[ † 'cāpi saṁtaparyanti'iti pā+], taireva
                        cābhyaṅgapariṣekāvagāhālepanavīryāṇyantaḥśarīramabhipratipadyante tvaci
                        vipakvāni, taireva ca sparśaṁ sukhamasukhaṁ vā gṛhṇāti; tāstvetāścatasro
                        dhamanyaḥ sarvāṅgagatāḥ savibhāgā vyākhyātāḥ//  
 Su.3.9.10 
 † bhavataścātra[ † 'bhavataścātra'iti
                        hastalikhitapustakeṣu nopalabhyate/]/ yathā svabhāvataḥ khāni mṛṇāleṣu
                        biseṣu ca// dhamanīnāṁ tathā svāni raso yairupacīyate//  
 Su.3.9.11  pañcābhibhūtāstvatha pañcakṛtvaḥ
                        pañcendriyaṁ pañcasu bhāvayanti// pañcendriyaṁ pañcasu bhāvayitvā
                        pañcatvamāyānti vināśakāle//  
 Su.3.9.12  ata ūrdhvaṁ srotasāṁ
                        mūlaviddhalakṣaṇamupadekṣyāmaḥ/ tāni tu
                        prāṇānnodakarasaraktamāṁsamedomūtrapurīṣaśukrārtavavahāni, yeṣvavikāraḥ;
                        ekeṣāṁ bahūni; eteṣāṁ viśeṣā bahavaḥ / tatra prāṇavahe dve, tayormūlaṁ
                        hṛdayaṁ  † rasavāhinyaśca 'prāṇavāhinyaśca' iti
                            pā+  dhamanyaḥ, tatra viddhyasya
                        krośanavinamanamohanabhramaṇavepanāni maraṇaṁ vā bhavati; annavahe dve,
                        tayormūlamāmāśayo+annavāhinyśca dhamanyaḥ, tatra viddhasyādhmānaṁ
                        śūlānnadveṣau chardiḥpipāsā++āndhyaṁ maraṇaṁ ca; udakavahe dve, tayormūlaṁ
                        tālu kloma ca, tatra viddhasya  † pipasā 'pipāsā+asadhyā śyāvāṅgatā'
                            iti pā+  sadyomaraṇaṁ ca; rasavahe dve, tayormūlaṁ hṛdayaṁ
                        rasavāhinyaśca dhamanyaḥ, tatra viddhasya śoṣaḥ prāṇavahaviddhavacca maraṇaṁ
                        talliṅgāni ca; raktavahe dve, tayormūlaṁ yakṛtplīhānau raktavāhinyaśca
                        dhamanyaḥ, tatra viddhasya śyāvāṅgatā jvaro dāhaḥ pāṇḍutā  † śoṇitāgamanaṁ 'śoṇitātigamanaṁ' iti pā+  raktanetratā ca;
                        māṁsavahe dve, tayormūlaṁ snāyutvacaṁ raktavahāśca dhamanyaḥ, tatra
                        viddhasya śvayathurmāṁsaśoṣaḥ sirāgranthayo maraṇaṁ ca; medovahe dve,
                        tayormūlaṁ kaṭī vṛkkau ca, tatra viddhasya svedāgamanaṁ snigdhāṅgatā
                        tāluśoṣaḥ sthūlaśophatā pipāsā ca; mūtravahe dve, tayormūlaṁ bastirmeḍhraṁ
                        ca, tatra viddhasyānaddhabastitā mūtranirodhaḥ stabdhamiḍhratā ca;
                        purīṣavahe dve, tayormūlaṁ pakvāśayo gudaṁ ca, tatra viddhasyānāho
                        durgandhatā grathitāntratā ca; śukravahe dve, tayormūlaṁ stanau vṛṣaṇau ca,
                        tatra viddhasya klībatā cirāt praseko raktaśukratā  † ca 'vā+aprasekaśca'
                            iti pā+ ; ārtavavahe dve, tayormūlaṁ garbhāśaya ārtavavāhinyaśca
                        dhamanyaḥ, tatra viddhāyā vandhyātvaṁ maithunāsahiṣṇutvamārtavanāśaśca;
                        sevanīcchedādrujāprādurbhāvaḥ; bastigudaviddhalakṣaṇaṁ prāguktamiti/
                        srotoviddhaṁ tu pratyākhyāyopacaret, uddhṛtaśalyaṁ tu
                        kṣatavidhānenopacaret//  
 Su.3.9.13  bhavati cātra/ mūlāt khādantaraṁ
                        dehe prasṛtaṁ tvabhivāhi yat// srotastaditi vijñeyaṁ
                        sirādhamanivarjitam// 
 iti suśrutasaṁhitāyāṁ śārīrasthāne dhamanīvyākaraṇaśārīraṁ nāma
                        navamo+adhyāyaḥ//9// 
 
 
                    daśamo 'dhyāyaḥ |
                 
 
 daśamo 'dhyāyaḥ /  
 Su.3.10.1  athāto garbhiṇīvyākaraṇaṃ śārīraṃ
                        vyākhyāsyāmaḥ / /  
 Su.3.10.2  yathovāca bhagavān dhanvantariḥ /
                        /  
 Su.3.10.3  garbhiṇī prathamadivasāt
                        prabhṛti nityaṃ prahṛṣṭā śuvyalaṅkṛtā śuklavasanā
                        śāntimaṅgaladevatābrāhmaṇaguruparā ca bhavet, malinavikṛtahīnagātrāṇi na
                        spṛśet, durgandhadurdarśanāni pariharet, udvejanīyāś ca kathāḥ, śuṣkaṃ
                        paryuṣitaṃ kuthitaṃ klinnaṃ cānnaṃ nopabhuñjīta, bahirniṣkramaṇaṃ
                        śūnyāgāracaityaśmaśānavṛkṣāśrayān krodhabhayasaṅkarāṃś ca
                             'krodhamayaśaskarāṃś ca bhāvān' iti pāṭhāntaram  bhāvān
                        uccair bhāṣyādikaṃ ca parihared yāni ca garbhaṃ vyāpādayanti, na cābhīkṣṇaṃ
                        tailābhyaṅgotsādanādīni niṣeveta, na cāyāsayeccharīraṃ, pūrvoktāni ca
                        pariharet, śayanāsanaṃ mṛdv āstaraṇaṃ nātyuccam apāśrayopetam asaṃbādhaṃ ca
                        vidadhyāt, hṛdyaṃ dravae madhuraprāyaṃ snigdhaṃ dīpanīyasaṃskṛtaṃ ca
                        bhojanaṃ bhojayet , sāmānyam etad āprasavāt / /  
 Su.3.10.4  viśeṣatas tu garbhiṇī
                        prathamadvitīyatṛtīyamāseṣu madhuraśītadravaprāyamāhāram upaseveta,
                        viśeṣatas tu tṛtīye ṣaṣṭikaudanaṃ payasā bhojayeccaturthe dadhnā pañcame
                        payasā ṣaṣṭhe sarpiṣā cetyeke, caturthe
                        payonavanītasaṃsṛṣṭamāhārayejjāṅgalamāṃsasahitaṃ hṛdyam annaṃ bhojayet ,
                        pañcame kṣīrasarpiḥsaṃsṛṣṭaṃ  ['balavatīmabalāṃ'iti pā+] , ṣaṣṭhe
                        śvaśvadaṃṣṭrāsiddhasya sarpiṣo mātrāṃ pāyayed yavāgūṃ vā, saptame sarpiḥ
                        pṛthakparṇyādisiddham, evam āpyāyate garbhaḥ; aṣṭame badarodakena
                        balātibalāśatapuṣpāpalalapayodadhimastutailalavaṇamadanaphalamadhughṛtamiśreṇāsthāpayet
                        purāṇapurīṣaśuddhyartham anulomanārthaṃ ca vāyoḥ, tataḥ
                            payomadhurakaṣāyasiddhena ['payomadhukakaṣāyasiddena'iti
                            pā+]  tailenānuvāsayet, anulome hi vāyau sukhaṃ prasūyate
                        nirupadravā ca bhavati, ata ūrdhvaṃ snigdhābhir yavāgbhir
                        jāṅgalarasaiścopakramedāprasavakālāt; evam upakrāntā snigdhā balavatī
                        sukhamanupadravā prasūyate / /  
 Su.3.10.5  navame māsi sūtikāgāramenāṃ
                        praveśayet praśastatithyādau, tatrāriṣṭaṃ  ['tatrāriṣṭamagāraṃ'iti
                            pā+]  brāhmaṇakṣatriyavaiśyaśūdrāṇāṃ śvetaraktapītakṛṣṇeṣu
                        bhūmipradeśeṣu
                            bilvanyagrodhatindukabhallātaka-nirmitaṃ ['-nirmitasarvāgāraṃ'iti,+a-nirmitasarvāṅgāraṃ'iti
                            ca pāṭhāvtaradvayam upalabhyate/]  sarvāgāraṃ yathāsaṅkhyaṃ
                        tanmayaparyaṅkam upaliptabhittiṃ suvibhaktaparicchadaṃ prāgdvāraṃ
                        kakṣiṇadvāraṃ vā 'ṣṭahastāyataṃ caturhastavistṛtaṃ rakṣāmaṅgalasaṃpannaṃ
                        vidheyam / /  
 Su.3.10.6  jāte hi śithile kukṣau mukte
                        hṛdayabandhane / / saśūle jaghane vārī jñeyā sā tu prajāyinī / /  
 Su.3.10.7  tatropasthitaprasavāyāḥ
                        kaṭīpṛṣṭhaṃ prati samantād vedanā bhavaty abhīkṣṇaṃ purīṣapravṛttir mūtraṃ
                        prasicyate yonimukhāc chleṣmā ca / /  
 Su.3.10.8  prajanayiṣyamāṇāṃ
                        kṛtamaṅgalasvastivācanāṃ kumāraparivṛtāṃ punnāmaphalahastāṃ
                        svabhyaktāmuṣṇodakapariṣiktāmathaināṃ sambhṛtāṃ ['saghṛtāṃ'iti
                            pāṭhāntaram]  yavāgūmākaṇṭhāt pāyayet, tataḥ kṛtopadhāne mṛduni
                             'mṛduvistīrṇe 'iti pā+  vistīrṇe śayane
                        sthitāmābhugnasakthīmuttānāmaśaṅkanīyāścatasraḥ striyaḥ pariṇatavayasaḥ
                        prajananakuśalāḥ kartitanakhāḥ  'kalpitanakhyaḥ'iti pā+ 
                        paricareyuriti / /  
 Su.3.10.9  athāsyā
                        viśikhāntaramanulomam-asunukhamabhyajyānubrūyāc caināmikā
                             'anumukhaṃ'iti pā+ ---subhage pravāhasveti, nacāprāptāvī
                        pravāhasva, tato vimukte garbhanāḍīprabandhe saśūleṣu
                        śroṇivaṅkṣaṇabastiśiraḥsu ca pravāhethāḥ śanaiḥ śanaiḥ (pūrvaṃ
                             'pūrvaṃ'iti kvacit pustake nopalabhyate ), tato
                        garbhanirgame pragāḍhaṃ, tato garbhe yonimukhaṃ prapanne
                        gāḍhataramāviśalyabhāvāt; akālapravāhaṇādbadhiraṃ mūkaṃ kubjaṃ
                        vyastahanumūrdhvābhighātinaṃ  'vyastahanuṃ mūrdhābhighātinaṃ'iti
                            pā+  kāsaśvāsaśoṣopadrutaṃ vikaṭaṃ vā janayati / /  
 Su.3.10.10  tatra pratilomam anulomayet / /  
 Su.3.10.11  garbhasaṅge tu yoniṃ dhūpayet
                        kṛṣṇasarpanirmokeṇa piṇḍītakena vā, badhnīyād dhiraṇyapuṣpīmūlaṃ
                        hastapādayoḥ, dhārayet suvarcalāṃ viśalyāṃ vā / /  
 Su.3.10.12  atha jātasyolbamapanīya
                             'jātasyolbaṃ mukhaṃ ca'iti pā+ , mukhaṃ ca saindhavasarpiṣā
                        viśodhya, ghṛtāktaṃ mūrdhni picuṃ dadyāt; tato nābhivāḍīmaṣṭāṅgulam āyamya
                        sūtreṇa baddhvā chedayet, tat sūtraikadeśaṃ ca kumārasya grīvāyāṃ samyag
                        badhnīyāt / /  
 Su.3.10.13  atha kumāraṃ śītābhir adbhir
                        āśvāsya jātakarmaṇi kṛte madhusarpiranantacūrṇam aṅgulyā 'nāmikayā lehayet;
                        tato balātailenābhyajya, kṣīravṛkṣakaṣāyeṇa sarvagandhodakena vā
                        rūpyahemaprataptena vā vāriṇā snāpayed enaṃ kapitthapatrakaṣāyeṇa vā koṣṇena
                        yathākālaṃ yathādoṣaṃ yathāvibhavaṃ ca / /  
 Su.3.10.14  dhamanīnāṃ hṛdisthānāṃ
                        vivṛtatvād anantaram / /
                         
                         catūrātrāt trirātrād vā strīṇāṃ stanyaṃ pravartate / /  
 Su.3.10.15  tasmāt prathame 'hni
                            madhusarpir-anantamiśraṃ ['anantāmiśraṃ' iti pā+] 
                        mantrapūtaṃ trikālaṃ pāyayet, dvitīye lakṣmaṇāsiddhaṃ sarpiḥ, tṛtīye ca;
                        tataḥ prāṅgivāritastanyaṃ madhusarpiḥ svapāṇitalasaṃmitaṃ dvikālaṃ pāyayet /
                        /  
 Su.3.10.16  atha sūtikāṃ balātailābhyaktāṃ
                        vātaharauṣadhaniṣkvāthenopacaret / saśeṣadoṣāṃ tu tad ahaḥ
                        pippalīpippalīmūlahastipippalīcitrakaśṛṅgaveracūrṇaṃ
                            guḍodakenoṣṇena ['snehavimiśraṃ guḍodakenoṣṇena'iti tathā
                            'guḍodakenoṣṇodakena vā'iti pā+]  pāyayet, evaṃ dvirātraṃ
                        trirātraṃ vā kuryād āduṣṭaśoṇitāt / viśuddhe tato vidārigandhādisiddhāṃ
                        snehayavāgūṃ kṣīrayavāgūṃ vā pāyayet trirātram / tato
                        yavakolakulatthasiddhena śālyodanaṃ bhojayed balam agnibalaṃ cāvekṣya /
                        anena vidhinā 'dhyardhamāsam upasaṃskṛtā vimuktāhārācārā
                        vigatasūtikābhidhānā syāt, punar ārtavadarśanād ity eke / /  
 Su.3.10.17  dhavvabhūmijātāṃ tu sūtikāṃ
                        ghṛtatailayor anyatarasya mātrāṃ pāyayet pippalyādikaṣāyānupānāṃ, snehan ity
                        ā ca syāt trirātraṃ pañcarātraṃ vā (balavatī  'balavatī'iti na paṭhyate
                            keṣucit pustakeṣu /  ;) abalāṃ  'balavatīm abalāṃ'iti
                            pā+  yavāgūṃ pāyayet trirātraṃ pañcarātraṃ vā / ata ūrdhvaṃ
                        snigdhenānnasaṃsargeṇopacaret / /  
 Su.3.10.18  prāyaśaś caināṃ
                        prabhūtenoṣṇodakena pariṣiñcet, krodhāyāsamaithunādīn pariharet / /  
 Su.3.10.19  bhavataś cātra /
                         
                         mithyācārāt sūtikāyā yo vyādhirupajāyate / /
                         
                         sa kṛcchrasādhyo 'sādhyo vā bhaved atyapatarpaṇāt / /  
 Su.3.10.20  tasmāt tāṃ deśakālau ca
                        vyādhisātmyena karmaṇā / /
                         
                         parīkṣyopacaren nityam evaṃ nātyayam āpnuyāt / /  'parīkṣyopacaredevaṃ
                            neyam atyayam āpnuyāt'iti pā+ 
 
 Su.3.10.21  athāparā 'patanty ānāhādhmānau
                        kurute, tasmāt kaṇṭhamasyāḥ keśaveṣṭitayā 'ṅgulyā pramṛjet,
                        kaṭukālābukṛtavedhanasarṣapasarpanirmokair vā kaṭutailavimiśrair yonimukhaṃ
                        dhūpayet, lāṅgalīmūlakalkena vā 'syāḥ  'cāsyāḥ'iti pā+ 
                        pāṇipādatalam ālimpet, mūrdhni vā 'syā  'cāsyāḥ'iti pā+ 
                        mahāvṛkṣakṣīram anusecayet, kuṣṭhalāṅgalīmūlakalkaṃ vā madyamūtrayor
                        anyatareṇa pāyayet, śālamūlakalkaṃ  'śālimūlakalkaṃ'iti pā+  vā
                        pippalyādiṃ vā madyena, siddhārthakakuṣṭhalāṅgalīmahāvṛkṣakṣīramiśreṇa
                        surāmaṇḍena vā 'sthāpayet, etair eva siddhena siddhārthakatailenottarabastiṃ
                        dadyāt, snigdhena vā kṛttanakhena hastenāpaharet / /  
 Su.3.10.22  prajātāyāś ca nāryā
                        rukṣaśarīrāyāstīkṣṇair-aviśodhitaṃ  'avaśoṣitaṃ'iti pā+  raktaṃ
                        vāyunā taddeśagatenātisaṃruddhaṃ nābheradhaḥ pārśvayor bastau bastiśirasi vā
                        granthiṃ karoti; tataś ca nābhibastyudaraśūlāni bhavanti, sūcībhir iva
                        nistudyate bhidyate dīryata  'dālyate 'iti pā+  iva ca
                        pakvāśayaḥ, samantādādhmānamudare mūtrasaṅgaś ca bhavatīti makkallalakṣaṇam
                        / tatra (sarpiṣā sukhoṣṇena  'sukhodakena vā'iti pā+ 
                        lavaṇacūrṇena vā) vīratarvādisiddhaṃ jalamuṣakādipratīvāpaṃ pāyayet,
                        yavakṣāracūrṇaṃ vā pippalyādikvāthena, pippalyādicūrṇaṃ vā surāmaṇḍena,
                        varuṇādikvāthaṃ vā pañcakolailāpratīvāpaṃ, pṛthakparṇyādikvāthaṃ vā
                        bhadradārumaricasaṃsṛṣṭaṃ, purāṇaguḍaṃ vā
                        trikaṭukacaturjātakakustumburumuśraṃ khādet, acchaṃ vā pibed ariṣṭam iti / /  
 Su.3.10.23  atha bālaṃ kṣaumaparivṛtaṃ
                        kṣaumavastrāstṛtāyāṃ śayyāyāṃ śāyayet, pīlubadarīnimbaparūṣakaśākhābhiś
                        cainaṃ parivījayet, mūrdhni cāsyāharahastailapicum avacārayet, dhūpayec
                        cainaṃ rakṣoghnair dhūpaiḥ, rakṣoghnāni cāsya pāṇipādaśirogrīvāsv avasṛjet,
                        tilātasīsarṣapakaṇāṃś cātra prakiret, adhiṣṭhāne cāgniṃ prajvālayet,
                        vraṇitopāsanīyaṃ cāvekṣeta / /  
 Su.3.10.24  tato daśame 'hani mātāpitarau
                        kṛtamaṅgalakautukau svastivācanaṃ kṛtvā nāma kuryāt āṃ yad abhipretaṃ
                        nakṣatranāma vā / /  
 Su.3.10.25  tato yathāvarṇaṃ
                        dhātrīmupeyānmadhyamapramāṇāṃ madhyamavayaskāmarogāṃ
                        śīlavatīmacapalāmalolupāmakṛśāmasthūlāṃ
                        prasannakṣīrāmalambauṣṭhīmalambordhvastanīmavyaṅgāmavyasaninīṃ jīvadvatsāṃ
                        dogdhrīṃ vatsalāmakṣudrakarmiṇīṃ kule jātāmato bhūyiṣṭhaiś ca guṇairanvitāṃ
                        śyāmāmārogyabalavṛddhaye bālasya / tatrordhvastanī karālaṃ kuryāt ,
                        lambastanī nāsikāmukhaṃ chādayitvā maraṇam āpādayet / tataḥ praśastāyāṃ
                        tithau śiraḥsnātam ahatavāsasam udaṅmukhaṃ śiśum upaveśya dhātrīṃ prāṅmukhīm
                        upaveśya dakṣiṇaṃ stanaṃ dhautam īṣatparisrutam abhimantrya mantreṇānena
                        pāyayet / /  
 Su.3.10.26 `catvāraḥ sāgarās tubhyaṃ
                        stanayoḥ kṣīravāhiṇaḥ /
                         
                         bhavantu subhage nityaṃ bālasya balavṛddhaye / /  
 Su.3.10.27  payo 'mṛtarasaṃpītvā kumāras te
                        śubhānane /
                         
                         dīrgham āyur avāpnotu devāḥ prāśyāmṛtaṃ yathā / / '  
 Su.3.10.28  ato 'nyathā
                        nānāstanyopayogasyāsātmyād vyādhijanma bhavati / /  
 Su.3.10.29  aparisrute 'py
                        atistabdhastanyapūrṇastanapānādutsuhitasrotasaḥ śiśoḥ kāsaśvāsavamī
                        prādurbhāvaḥ / tasmād evaṃ vidhānāṃ  'tasmād evaṃ vidhaṃ'iti pā+ 
                        stanyaṃ na pāyayet / /  
 Su.3.10.30  krodhaśokāvātsalyādibhiś ca
                        striyāḥ stanyanāśo bhavati / athāsyāḥ kṣīrajananārthaṃ saumanasyam utpādya
                        yavagodhūmaśāliṣaṣṭikamāṃsarasasurāsauvīrakapiṇyākalaśunamatsyakaśerukaśṛṅgāṭakabisavidārikandamadhukaśatāvarīnalikālābūkālaśākaprabhṛtīni
                        vidadhyāt / /  
 Su.3.10.31  athāsyāḥ stanyam apsu
                        parīkṣeta, tac cecchītalam amalaṃ tanu śaṅkhāvabhāsam apsu nyastam ekībhāvaṃ
                        gacchaty aphenilam atantum annotplavate 'vasīdati  'na sīdati 'iti
                            pā+  vā tac chuddham iti vidyāt, tena kumārasyārogyaṃ śarīropacayo
                        balavṛddhiś ca bhavati / na ca
                        kṣudhitaśokārtaśrāntapraduṣṭadhātugarbhiṇījvaritātikṣīṇātisthūlavidagdhabhaktaviruddhāhāratarpitāyāḥ
                             '+vidagdhabhakṣya+'iti pā+  stanyaṃ pāyayet; nājīrṇauṣadhaṃ
                        ca bālaṃ, doṣauṣadhamalānāṃ  'doṣauṣadhāśanānāṃ'iti pā+ / ayaṃ pāṭhaḥ
                            kecitpustakeṣu nopalabhyate /   tīvravegotpattibhayāt / /  
 Su.3.10.32  bhavanti cātra /
                         
                         dhātryās tu gurubhir bhojyair viṣamair doṣalais tathā / /
                         
                         doṣā dehe prakupyanti tataḥ stanyaṃ praduṣyati / /  
 Su.3.10.33  mithyāhāravihāriṇya duṣṭā
                        vātādayaḥ striyāḥ / /
                         
                         dūṣayanti payas tena śārīrā vyādhayaḥ śiśoḥ / /
                         
                         bhavanti kuśalas tāṃś ca bhiṣak samyag vibhāvayet / /  
 Su.3.10.34  aṅgapratyaṅgadeśe tu rujā
                        yatrāsya jāyate / /
                         
                         muhurmuhuḥ spṛśati taṃ spṛśyamāne ca roditi / /  
 Su.3.10.35  nimīlitākṣo mūrdhasthe śiro
                        roge na dhārayet / /
                         
                         bastis the mūtrasaṅgārto rujā tṛṣyati mūrcchati / /  
 Su.3.10.36 
                        viṇmūtrasaṅgavaivarṇyacchardyādhmānāntrakūjanaiḥ / /
                         
                         koṣṭhe doṣān vijānīyāt sarvatrasthāṃś ca rodanaiḥ / /  
 Su.3.10.37  teṣu ca yathābhihitaṃ mṛdv
                        acchedanīyam auṣadhaṃ mātrayā kṣīrapasya kṣīrasarpiṣā dhātryāś ca vidadhyāt,
                        kṣīrānnād asyātmani dhātryāś ca, annādasya kaṣāyādīn ātmany eva na dhātryāḥ
                        / /  
 Su.3.10.38  tatra māsādūrdhvaṃ
                        kṣīrapāyāṅguliparvadvayagraha(ṇa)saṃmitāmauṣadhamātrāṃ vidadhyāt,
                        kolāsthisaṃmitāṃ kalkamātrāṃ kṣīrānnādāya, kolasaṃmitāmannādāyeti / /  
 Su.3.10.39  yeṣāṃ gadānāṃ ye yogāḥ
                        pravakṣyante 'gadaṅkarāḥ / /
                         
                         teṣu tat kalkasaṃliptau pāyayeta śiśuṃ stanau / /  
 Su.3.10.40  ekaṃ dve trīṇi cāhāni
                        vātapittakaphajvare / /
                         
                         stanyapāyāhitaṃ sarpiritarābhyāṃ yathārthataḥ / /  
 Su.3.10.41  na ca tṛṣṇābhayād atra pāyayeta
                        śiśuṃ stanau / /
                         
                         virekabastivamanānyṛte kuryāc ca nātyayāt / /  
 Su.3.10.42 mastuluṅgakṣayād yasya vāyus
                        tālv asthi nāmayet / /
                         
                         tasya tṛḍdainyayuktasya sarpirmadhurakaiḥ śṛtam / /  
 Su.3.10.43  pānābhyañjanayor yojyaṃ
                        śītāmbūdvejanaṃ tathā / /
                         
                         vātenādhmāpitāṃ nābhiṃ sarujāṃ tuṇḍisaṃjñitām / /  
 Su.3.10.44  mārutaghnaiḥ praśamayet
                        snehasvedopanāhanaiḥ / /
                         
                         gudapāke tu bālānāṃ pittaghnīṃ kārayet kriyām / /
                         
                         rasāñjanaṃ viśeṣeṇa pānālepanayor hitam / /  
 Su.3.10.45  kṣīrāhārāya sarpiḥ pāyayet
                        siddhārthakavacāmāṃsīpayasyāpāmārgaśatāvarīsārivābrāhmīpippapīharidrākuṣṭhasaindhavasiddhaṃ,
                        kṣīrānnādāya madhukavacāpippalīcitrakatriphalāsiddham, annādāya
                        dvipañcamūlīkṣīratagarabhadradārumaricamadhukaviḍaṅga-drākṣādvibrāhmīsiddaṃ
                             'drākṣārdhibrāhmīsiddhaṃ' iti pā+ ; tenārogyabalamedhāyūṃṣi
                        śiśorbhavanti / /  
 Su.3.10.46  bālaṃ punar gātrasukhaṃ
                        gṛhṇīyāt, na cainaṃ tarjayet, sahasā na pratibodhayed vitrāsabhayāt, sahasā
                        nāpahared utkṣiped vā vātādivighātabhayāt, nopaveśayet kaubjyabhayāt, nityaṃ
                        cainam anuvarteta priyśatair ajighāṃsuḥ; evam anabhihatamanās tv
                        abhivardhate  'evam avihatamanā hy abhivardhate 'iti pā+  nityam
                        udagrasat tv asaṃpanno nīrogaḥ suprasannamanāś ca bhavati /
                        vātātapavidyutprabhāpādapalatāśūnyāgāranimnasthānagra(gṛ?)hacchāyādibhyo
                        durgrahopasargataś ca bālaṃ rakṣet / /  
 Su.3.10.47  nāśucau visṛjed bālaṃ nākāśe
                        viṣame na ca / / noṣmamārutavarṣeṣu rajodhūmodakeṣu ca / /  
 Su.3.10.48  kṣīrasātmyatayā kṣīramājaṃ
                        gavyam athāpi vā / /
                         
                         dadyād āstanyaparyāpter bālānāṃ vīkṣya mātrayā / /  
 Su.3.10.49  ṣaṇmāsaṃ  'ṣaṇmāsāt'iti
                            pā+  cainamannaṃ prāśayel laghu hitaṃ ca / /  
 Su.3.10.50  nityam avarodharataś ca syāt
                        kṛtarakṣa upasargabhayāt; prayatnataś ca grahopasargebhyo rakṣyā bālā
                        bhavanti / /  
 Su.3.10.51  atha kumāra udvijate trasyati
                        roditi naṣṭasaṃjño bhavati nakhadaśanairghātrīmātmānaṃ ca pariṇudati dantān
                        khādati kūjati jṛmbhate bhruvau vikṣipaty ūrdhvaṃ nirīkṣate phenam udvamati
                        sandaṣṭauṣṭhaḥ kūro bhinnāmavarcā dīnārtasvaro niśi jāgarti durbalo mlānāṅgo
                        matsyaccahucchrundarimatkuṇagandho yathā purā dhātryāḥ stanyam abhilaṣati
                        tathā nābhilaṣatīti sāmānyena grahopasṛṣṭalakṣaṇam uktaṃ,
                             vistareṇottare  vakṣyāmaḥ / /  
 Su.3.10.52  śaktimantaṃ cainaṃ jñātvā
                        yathāvarṇaṃ vidyāṃ grāhayet / /  
 Su.3.10.53  athāsmai pañcaviṃśativarṣāya
                        dvādaśavarṣāṃ patnīm āvahet pitryadharmārthakāmaprajāḥ prāpsyatīti / /
                             'patnīmāharet'iti pā+ / vāgbhaṭe tu+apūrṇaṣoḍaśavarṣā strī
                            pūrṇaviṃśena saṃgatā' iti paṭhyate / vṛddhavārabhaṭe tu+apumān
                            ekaviṃśativarṣaḥ kanyāṃ dvādaśavarṣadeśīyāṃ---udvahet; tasyāṃ
                            ṣoḍaśavarṣāyāṃ pañcaviṃśativarṣaḥ puruṣaḥ putrārthaṃ yateta, tadā hi tau
                            prāptavīryau vīryānvitam apatyaṃ janayataḥ' iti paṭhyate /  
 
 Su.3.10.54  ūnaṣoḍaśavarṣāyām aprāptaḥ
                             'unadvādaśavarṣāyāṃ'iti hastalikhitapustakeṣu pāṭha upalabhyate /
                          pañcaviṃśatim / / yady ādhatte umān garbhaṃ kukṣisthaḥ sa vipadyate
                        / /  
 Su.3.10.55  jāto vā na ciraṃ jīvej jīved vā
                        durbalendriyaḥ / /
                         
                         tasmād atyantabālāyāṃ garbhādhānaṃ na kārayet / /  
 Su.3.10.56  ativṛddhāyāṃ dīrgharogiṇyām
                        anyena vā vikāreṇopasṛṣṭāyāṃ garbhādhānaṃ naiva kurvīta / puruṣasyāpy
                        evaṃvidhasya ta eva doṣāḥ saṃbhavanti / /  
 Su.3.10.57  tatra pūrvoktaiḥ patiṣyati
                        garbhe garbhāśayakaṭīvaṅkṣaṇabastiśūlāni raktadarśanaṃ ca, tatra śītaiḥ
                        pariṣekāvagāhapradehādibhir upacarejjīvanīyaśṛtakṣīrapānaiś ca;
                        garbhasphuraṇe muhurmuhus tat sandhāraṇārthaṃ kṣīram utpalādisiddhaṃ
                        pāyayet; prasraṃsamāne sadāhapārśvapṛṣṭhaśūlāsṛgdarānāhamūtrasaṅgāḥ, sthānāt
                        sthānaṃ copakrāmati  'cākrāmati'iti pā+  garbhe koṣṭhe
                        saṃrambhaḥ, tatra snigdhaśītāḥ kriyāḥ; vedanāyāṃ
                        mahāsahākṣudrasahāmadhukaśvadaṃṣṭrākaṇṭakārikāsiddhaṃ payaḥ
                        śarkarākṣaudramiśraṃ pāyayet; mūtrasaṅge darbhādisiddhaṃ; ānāhe
                        hiṅgusauvarcalalaśunavacāsiddhaṃ; atyarthaṃ sravati rakte
                        koṣṭhāgārikāgāramṛtpiṇḍasamaṅgādhātakīkusumanavamālikāgairikasarjarasarasāñjanacūrṇaṃ
                        madhunā 'valihyāt, yathālābhaṃ nyagrodhāditvakpravālakalkaṃ vā payasā
                        pāyayet, utpalādikalkaṃ vā kaśeruśṛṅgāṭakaśālūkakalkaṃ vā śṛtena payasā,
                        udumbaraphalaudakakandakvāthena vā śarkarābhadhumadhureṇa śālipiṣṭaṃ,
                        nyagrodhādisvarasaparipītaṃ vā vastrāvayavaṃ yonyāṃ dhārayet;
                        athādṛṣṭaśoṇitavedanāyāṃ madhukadevadārumañjiṣṭhāpayasyāsiddhaṃ payaḥ
                        pāyayet, tad evāśmantakaśatāvarīpayasyāsiddhaṃ vidārigandhādisiddhaṃ vā,
                        bṛhatīdvayotpalaśatāvarīsārivāpayasyāmadhukasiddhaṃ vā, evaṃ kṣipram
                        upakrāntāyā  'evam upakrāntāyāḥ'iti pā+  upāvartante rujo garbhaś
                        cāpy āyate; vyavasthite ca garbhe gavyenoḍumbaraśalāṭusiddhena payasā
                        bhojayet ; atīte lavaṇasnehavarjyābhir yavāgūbhir uddālakādīnāṃ
                        pācanīyopasaṃskṛtābhir upakrameta yāvanto māsā garbhasya tāvanty ahāni;
                        bastyudaraśūleṣu purāṇaguḍaṃ dīpanīyasaṃyuktaṃ pāyayed ariṣṭaṃ vā;
                        vātopadravagṛhītatvāt srotasāṃ līyate garbhaḥ, so 'tikālam avatiṣṭhamāno
                        vyāpadyate, tāṃ mṛdunā snehādikrameṇopacaret, utkrośarasasaṃśsiddhām
                        analpasnehāṃ yavāgūṃ pāyayet, māṣatilabilvaśalāṭusiddhān vā kulmāṣān
                        bhakṣayen madhumādhvīkaṃ cānupibet saptarātraṃ; kālātītasthāyini garbhe
                        viśeṣataḥ sadhānyam udūkhalaṃ musalenābhihanyād viṣame vā yān āsane seveta;
                        vātābhipanna eva śuṣyati garbhaḥ, sa mātuḥ kukṣiṃ na pūrayati mandaṃ
                        spandate ca, taṃ bṛṃhaṇīyaiḥ payobhir māṃsarasaiś copacaret; śukraśoṇitaṃ
                        vāyunā 'bhiprapannam avakrāntajīvam ādhmāpayaty udaraṃ, taṃ kadācid
                        yadṛcchayopaśāntaṃ naigameṣāpahṛtam iti bhāṣante, tam eva kadācit
                        pralīyamānaṃ nāgodaram ity āhuḥ; tatrāpi līnavat pratīkāraḥ / /  
 Su.3.10.58  ata ūrdhvaṃ māsānumāsikaṃ
                        vakṣyāmaḥ / /  
 Su.3.10.59  madhukaṃ śākabījaṃ ca payasyā
                        suradāru ca / /
                         
                         aśmantakas tilāḥ kṛṣṇās tāmravallī śatāvarī / /  
 Su.3.10.60  vṛkṣādanī payasyā ca latā
                        sotpalasārivā / /
                         
                         anantā sārivā rāsnā padmā madhukam eva ca / /  
 Su.3.10.61  bṛhatyau kāśmarī cāpi
                        kṣīriśuṅgās tvaco ghṛtam / /
                         
                         pṛśniparṇī balā śigru śvadaṃṣṭrā madhuparṇikā / /  
 Su.3.10.62  śṛṅgāṭakaṃ bisaṃ drākṣā kaśeru
                        madhukaṃ sitā / /
                         
                         vatsaite sapta yogāḥ syur ardhaślokasamāpanāḥ / /
                         
                         yathāsaṃkhyaṃ prayoktavyā garbhasrāve payoyutāḥ / /  
 Su.3.10.63 
                        kapitthabṛhatībilvapaṭolekṣunidigdhikā- / /
                         
                         mūlāni kṣīrasiddhāni pāyayed bhiṣag aṣṭame / /  
 Su.3.10.64  navame
                        madhukānantāpayasyāsārivāḥ pibet / /
                         
                         kṣīraṃ śuṇṭhīpayasyābhyāṃ siddhaṃ syād daśame hitam / /  
 Su.3.10.65  sakṣīrā vā hitā śuṇṭhī madhukaṃ
                        suradāru ca / /
                         
                         evam āpyāyate garbhas tīvrā ruk copaśāmyati / /  
 Su.3.10.66  nivṛttaprasavāyās tu punaḥ
                        ṣaḍbhyo varṣebhya ūrdhvaṃ prasavam ānāyā nāryāḥ kumāro 'lpāyur bhavati / /  
 Su.3.10.67  atha garbhiṇīṃ vyādhyutpattāv
                        atyaye chardayen madhurāmlenānnopahitenānulomayec ca, saṃśamanīyaṃ ca mṛdu
                        vidadhyād annapānayoḥ, aśnīyāc ca madhuraprāyaṃ garbhāviruddhaṃ ca,
                        garbhāviruddhāś ca yathāyogaṃ vidadhīta mṛdu prāyāḥ / /  
 Su.3.10.68  bhavanti cātra /
                         
                         sauvarṇaṃ sukṛtaṃ cūrṇaṃ kuṣṭhaṃ madhu ghṛtaṃ vacā / /
                         
                         matsyākṣakaḥ śaṅkhapuṣpī madhu sarpiḥ sakāñcanam / /  
 Su.3.10.69  arkapuṣpī madhughṛtaṃ cūrṇitaṃ
                        kanakaṃ vacā / /
                         
                         hemacūrṇāni kaiḍaryaḥ śvetā dūrvā ghṛtaṃ madhu / /  
 Su.3.10.70  catvāro 'bhihitāḥ prāśāḥ
                        ślokārdheṣu caturṣv api / /
                         
                         kumārāṇāṃ vapur medhā balabuddhivivardhanāḥ / /  
  iti suśrutasaṃhitāyāṃ śārīrasthāne garbhiṇīvyākaraṇaṃ
                        śārīraṃ nāma daśamo 'dhyāyaḥ / / 10 / /  
 samāptaṃ cedaṃ sūtrasthānam /  
 
 
 
                cikitsāsthānaṃ
                 
                    prathamo+adhyāyaḥ/
                     Su.4.1.1  athāto dvivraṇīyaṃ cikitsitaṃ
                        vyākhyāsyāmaḥ//  
 Su.4.1.2  yathovāca bhagavān dhanvantariḥ//  
 Su.4.1.3  dvau vraṇau bhavataḥ śārīra,
                        āgantuśca/ tayoḥ śārīraḥ pavanapittakaphaśoṇitasannipātanimittaḥ; āganturapi
                        puruṣapaśupakṣivyālasarīsṛpaprapatanapīḍanaprahārāgnikṣāraviṣatīkṣṇauṣadhaśakalakapālaśṛṅgackreṣuparaśuśaktikuntādyāyudhābhighātanimittaḥ/
                        tatra tulye vraṇasāmānye dvikāraṇotthānaprayojanasāmarthyād dvivraṇīya
                        ityucyate//  
 Su.4.1.4  sarvasminnevāgantuvraṇe
                        tatkālameva kṣatoṣmaṇaḥ prasṛtasyopaśamārthaṃ  † pittavacchītakriyāvacāraṇavidhiviśeṣaḥ
                        sandhānārthaṃ ca madhughṛtaprayoga ityetaddvikāraṇotthānaprayojanam,
                        uttarakālaṃ tu doṣopaplavaviśeṣācchārīravat pratīkāraḥ//  
 Su.4.1.5  doṣopaplavaviśeṣaḥ punaḥ samāsataḥ
                        pañcadaśaprakāraḥ, prasaraṇasāmarthyāt, yathokto vraṇapraśnādhikāre;
                        śuddhatvāt ṣoḍaśaprakāra ityeke//  
 Su.4.1.6  tasya lakṣaṇaṃ dvividhaṃ sāmānyaṃ,
                        vaiśeṣikaṃ ca/ tatra sāmānyaṃ ruk/ vraṇa gātravicūrṇane, vraṇayatīti vraṇaḥ/
                        viśeṣalakṣaṇaṃ punarvātādiliṅgaviśeṣaḥ//  
 Su.4.1.7  tatra śyāvāruṇābhastanuḥ śītaḥ
                            picchilo+alpasrāvī † 
                        rūkṣaścaṭacaṭāyanaśīlaḥ sphuraṇāyāmatodabhedavedanābahulo nirmāṃsaśceti
                        vātāt, kṣiprajaḥ pītanīlābhaḥ kiṃśukodakābhoṣṇasrāvī dāhapākarāgavikārakārī
                        pītapiḍakājuṣṭaśceti pittāt, pratatacaṇḍakaṇḍūbahulaḥ  † sthūlauṣṭhaḥ stabdhasirāsnāyujālāvatataḥ
                        kaṭhinaḥ pāṇḍvavabhāso mandavedanaḥ śuklaśītasāndrapicchilāsrāvī guruśceti
                        kaphāt, pravāladalanicayaprakāśaḥ
                        kṛṣṇasphoṭapiḍākājālopacitasturaṅgasthānagandhiḥ savedano dhūmāyanaśīlo
                        raktasrāvī pittaliṅgaśceti raktāt, todadāhadhūmāyanaprāyaḥ  † pītāruṇābhastadvarṇasrāvī ceti vātapittābhyāṃ, kaṇḍūyanaśīlaḥ
                        sanistodo rūkṣo gururdāruṇo muhurmuhuḥ śītapicchilālpasrāvī ceti
                        vātaśleṣmabhyāṃ, guruḥ sadāha uṣṇaḥ pītapāṇḍusrāvī †  ceti pittaśleṣmabhyāṃ,
                        rūkṣastanustodabahulaḥ supta iva ca raktāruṇābhastadvarṇāsrāvī ceti
                        vātaśoṇitābhyāṃ, ghṛtamaṇḍābho
                        mīnadhāvanatoyagandhirmṛdurvisarpyuṣṇakṛṣṇasrāvī ceti pittaśoṇitābhyāṃ,
                        rakto guruḥ snigdhaḥ picchilaḥ kaṇḍūprāyaḥ sthiro saraktapāṇḍusrāvī †  ceti
                        śleṣmaśoṇitābhyāṃ, sphuraṇatodadāhadhūmāyanaprāyaḥ pītatanuraktasrāvī ceti
                        vātapittaśoṇitebhyaḥ, kaṇḍūsphuraṇacumacumāyamānaprāyaḥ pāṇḍughanaraktāsrāvī
                        ceti vātaśleṣmaśoṇitebhyaḥ, dāhapākarāgakaṇḍūprāyaḥ pāṇḍughanaraktāsrāvī
                        ceti pittaśleṣmaśoṇitebhyaḥ, trividhavarṇavedanāsrāvaviśeṣopetaḥ
                        pavanapittakaphebhyaḥ,
                        nirdahananirmathanasphuraṇatodadāhapākarāgakaṇḍūsvāpabahulo
                        nānāvarṇavedanāsrāvaviśeṣopetaḥ pavanapittakaphaśoṇitebhyaḥ, jihvātalābho
                        mṛduḥ snigdhaḥ ślakṣṇo vigatavedanaḥ suvyavasthito nirāsrāvaśceti śuddho
                        vraṇa iti//  
 Su.4.1.8  tasya vraṇasya paṣṭirupakramā
                        bhavanti/ tadyathā apatarpaṇamālepaḥ pariṣeko+abhyaṅgaḥ svedo
                        vimpālanamupanāhaḥ pācanaṃ visrāvaṇaṃ sneho vamanaṃ virecanaṃ chedanaṃ
                        bhedanaṃ dāraṇaṃ lekhanameṣaṇamāharaṇaṃ vyadhanaṃ visrāvaṇaṃ sīvanaṃ
                        sandhānaṃ pīḍanaṃ śoṇitāsthāpanaṃ nirvāpaṇamutkārikā kaṣāyo vartiḥ kalkaḥ
                        sarpistailaṃ rasakriyā+avacūrṇanaṃ vraṇadhūpanamutsādanamavasādanaṃ
                        mṛdukarma dāruṇakarma kṣārakarmāgnikarma kṛṣṇakarma pāṇḍukarma pratisāraṇaṃ
                        romasañjananaṃ lomāpaharaṇaṃ bastikarmottarabastikarma bandhaḥ patradānaṃ
                        kṛmighnaṃ bṛṃhaṇaṃ viṣaghnaṃ śirovirecanaṃ nasyaṃ kavaladhāraṇaṃ dhūmo madhu
                        sārpiryantramāhāro rakṣāvidhānamiti//  
 Su.4.1.9  teṣu kaṣāyo vartiḥ kalkaḥ
                        sarpistailaṃ rasakriyā+avacūrṇanamiti śodhanaropaṇāni, teṣvaṣṭau
                        śastrakṛtyāḥ, śoṇitāsthāpanaṃ kṣāro+agniryantramahāro rakṣāvidhānaṃ
                        bandhavidhānaṃ coktāni,
                            snehasvedanavamanavirecanabastyuttarabastiśirovirecananasyadhūmakavalaghāraṇānyanyatra †  vakṣyāmaḥ,
                        yadanyadavaśiṣṭamupakramajātaṃ tadiha vakṣyate//  
 Su.4.1.10  ṣaḍvidhaḥ prāgupadiṣṭaḥ śophaḥ,
                        tasyaikādaśopakramā bhavantyapatarpaṇādayo virecanāntāḥ; te ca viśeṣeṇa  † śothapratīkāre
                        vartante, vraṇabhāvamāpannasya ca na virudhyante; śeṣāstu prāyeṇa
                        vraṇapratīkārahetava eva//  
 Su.4.1.11  apatarpaṇamādya upakramaḥ; eṣa
                        sarvaśophānāṃ sāmānyaḥ pradhānatamaśca//  
 Su.4.1.12 
 † bhavanti cātra
                        doṣocchrāyopaśāntyarthaṃ doṣānaddhasya dehinaḥ/ avekṣya doṣaṃ prāṇaṃ ca
                        kāryaṃ syādapatarpaṇam//  
 Su.4.1.13 
                        ūrdhvamārutatṛṣṇākṣunmukhaśoṣaśramānvitaiḥ/ na kāryaṃ
                            garbhiṇīvṛddhabāladurbalabhīrubhiḥ † //  
 Su.4.1.14  śopheṣūtthitamātreṣu
                        vraṇeṣūgrarujeṣu ca/ yathāsvairauṣadhairlepaṃ  † pratyekaśyena kārayet//  
 Su.4.1.15  yathā pravajvalite
                        veśmanyambhasā paribecanam/ kṣipraṃ praśamayatyagnimevamālepanaṃ rujaḥ//  
 Su.4.1.16  prahlādane śodhane ca śophasya
                        haraṇe tathā/ utsādane ropaṇe ca lepaḥ syāttu tadarthakṛt//  
 Su.4.1.17  vātaśophe tu vedanopaśamārthaṃ
                        sarpistailadhānyāmlamāṃsarasavātaharauṣadhaniṣkvāthairaśītaiḥ pariṣekān
                        kurvīta, pittaraktābhighātaviṣanimitteṣu
                        kṣīraghṛtamadhuśarkarodakekṣurasamadhurauṣadhakṣīravṛkṣaniṣkvāthairanuṣṇaiḥ
                        pariṣekān kurvīta, śleṣmaśophe tu
                        tailamūtrakṣārodakasurāśuktakaphaghnauṣadhaniṣkvāthairaśītaiḥ pariṣekān
                        kurvīta//  
 Su.4.1.18  yathā+ambubhiḥ sicyamānaḥ
                        śāntimagnirniyacchati/ doṣāgnirevaṃ sahasā pariṣekeṇa śāmyati//  
 Su.4.1.19  abhyaṅgastu doṣamālokyopayukto
                        doṣopaśamaṃ mṛdutāṃ ca karoti//  
 Su.4.1.20  svedavimlāpanādīnāṃ kriyāṇāṃ
                        prāk sa ucyate/ pañcāt karmasu cādiṣṭaḥ sa ca visrāvaṇādiṣu//  
 Su.4.1.21  rujāvatāṃ dāruṇānāṃ kaṭhinānāṃ
                        tathaiva ca/ śophānāṃ svedanaṃ kāryaṃ ye cāpyevaṃvidhā vraṇāḥ//  
 Su.4.1.22  sthirāṇāṃ rujatāṃ mandaṃ kāryaṃ
                        vimlāpanaṃ bhavet/ abhyajya svedayitvā tu veśunāḍyā †  tataḥ śanaiḥ//  
 Su.4.1.23  vimardayedbhiṣak
                        prājñastalenāṅguṣṭhakena vā/ śophayorupanāhaṃ tu kuryādāmavidagdhayoḥ//  
 Su.4.1.24  avidagdhaḥ śamaṃ yāti vidagdhaḥ
                        pākameti ca/ nivartate na yaḥ śopho virekāntairupakramaiḥ//  
 Su.4.1.25  tasya saṃpācanaṃ kuryāt
                        samāhṛtyauṣadhāni tu/ dadhitakrasurāśuktadhānyāmlairyojitāni tu//  
 Su.4.1.26  snigdhāni lavaṇīkṛtya
                        pacedutkārikāṃ śubhām/ sairaṇḍapatrayā śophaṃ nāhayeduṣṇayā tayā//  
 Su.4.1.27  hitaṃ sambhojanaṃ cāpi
                        pākāyābhimukho yadi/ vedanopaśamārthāya tathā pākaśamāya ca//  
 Su.4.1.28  acirotpatite śophe
                        kuryācchoṇitamokṣaṇam/ saśophe kaṭhine  † dhyāme sarakte vedanāvati//  
 Su.4.1.29  saṃrabdhe viṣame cāpi vraṇe
                        visrāvaṇaṃ hitam/ saviṣe ca viśeṣeṇa jalaukobhiḥ padaistathā//  
 Su.4.1.30  vedanāyāḥ praśāntyarthaṃ
                        pākasyāprāptaye tathā/ sopadravāṇāṃ rūkṣāṇāṃ kṛśānāṃ vraṇaśoṣiṇām//  
 Su.4.1.31  yathāsvamauṣadhaiḥ siddhaṃ
                        snehapānaṃ vidhīyate/ utsannamāṃsaśophe tu kaphajuṣṭe viśeṣataḥ//  
 Su.4.1.32  saṃkliṣṭaśyā(dhyā)marudhire
                        vraṇe pracchardanaṃ hitam/ vātapittapraduṣṭeṣu dīrghakālānubandhiṣu//  
 Su.4.1.33  virecanaṃ praśaṃsanti vraṇeṣu
                        vraṇakovidāḥ/ apākeṣu tu rogeṣu †  kaṭhineṣu sthireṣu ca//  
 Su.4.1.34  snāyukothādiṣu tathā cchedanaṃ
                             † prāptamucyate/
                        antaḥpūyeṣvavaktreṣu tathaivotsaṅgavatsvapi//  
 Su.4.1.35  gatimatsu ca rogeṣu bhedanaṃ
                        prāptamucyate/  † bālavṛddhāsahakṣīṇabhīrūṇāṃ yoṣitāmapi//  
 Su.4.1.36  marmopari ca jāteṣu  † rogeṣūkteṣu dāraṇam/
                        supakve  † piṇḍite śophe
                            pīḍanairupapīḍite † //  
 Su.4.1.37  pākodvṛtteṣu doṣeṣu tattu kāryaṃ
                        vijānatā/ supiṣṭairdāraṇadravyairyuktaiḥ †  kṣāreṇa vā punaḥ//  
 Su.4.1.38 
 † kaṭhinān
                        sthūlavṛttauṣṭhān dīryamāṇān punaḥ punaḥ/ kaṭhinotsannamāṃsāṃśca
                        lesvanenācaredbhiṣak//  
 Su.4.1.39  samaṃ likhet sulikhitaṃ
                        likhenniravaśeṣataḥ/  † vartmanāṃ tu pramāṇena samaṃ śastreṇa nirlikhet//  
 Su.4.1.40  kṣaumaṃ plotaṃ picuṃ phenaṃ
                        yāvaśūkaṃ sasaindhavam/ kakaśāni ca patrāṇi lekhanārthe pradāpayet//  
 Su.4.1.41  nāḍīvraṇāñ
                        śalyagarbhānunmārgyutsaṅginaḥ śanaiḥ/ karīrabālāṅgulibhireṣaṇyā
                        vaiṣayedbhiṣak//  
 Su.4.1.42 
                        netravartmagudābhyāsanāḍyo+avaktrāḥ saśoṇitāḥ/ cuccūpodakajaiḥ ślakṣṇaiḥ
                        karīraireṣayettu tāḥ//  
 Su.4.1.43 
 † saṃvṛtāsaṃvṛtāsyeṣu
                        vraṇeṣu matimān bhiṣak/ yathoktamāharecchalyaṃ prāptoddharaṇalakṣaṇam//  
 Su.4.1.44  roge vyadhanasādhye tu
                        yathoddeśaṃ pramāṇataḥ/ śastraṃ nidadhyāddoṣaṃ ca srāvayet kīrtitaṃ yathā//  
 Su.4.1.45  apākopadrutā ye ca māṃsasthā
                        vivṛtāṃśca ye/ yathoktaṃ sīvanaṃ teṣu kāryaṃ sandhānameva ca//  
 Su.4.1.46Su.3.9  pūyagarbhānaṇudvārān
                        vraṇānmarmagatānapi/ yathoktaiḥ pīḍanadravyaiḥ samantāt paripīḍayet//  
 Su.4.1.47  śuṣyamāṇamupekṣeta pradehaṃ
                        pīḍanaṃ prati/ na cābhimukhamālimpettathā doṣaḥ prasicyate//  
 Su.4.1.48  taistairnimittairbahudhā śoṇite
                        prasrute bhṛśam/ kāryaṃ yathoktaṃ vaidyena śoṇitāsthāpanaṃ bhavet//  
 Su.4.1.49  dāhapākajvaravatāṃ vraṇānāṃ
                        pittakopataḥ/ raktena cābhibhūtānāṃ kāryaṃ nirvāpaṇaṃ bhavet//  
 Su.4.1.50  yathoktaiḥ śītaladravyaiḥ
                        kṣīrapiṣṭairghṛtāplutaiḥ/ dihyādabahalān  † sekān suśītāṃścāvacārayet//  
 Su.4.1.51  vraṇeṣu kṣīṇamāṃseṣu
                        tanusrāviṣvapākiṣu/ todakāṭhinyapāruṣyaśūlavepathumatsu ca//  
 Su.4.1.52  vātaghnavarge+amlagaṇe
                        kākolyādigaṇe tathā/ snaihikeṣu †  ca bījeṣu pacedutkārikāṃ śubhām//  
 Su.4.1.53  teṣāṃ ca svedanaṃ kāryaṃ
                        sthirāṇāṃ vedanāvatām/ durgandhānāṃ kledavatāṃ picchilānāṃ viśeṣataḥ//  
 Su.4.1.54  kaṣāyaiḥ śodhanaṃ kāryaṃ
                        śodhanaiḥ prāgudīritaiḥ/ antaḥśalyānaṇumukhān †  gambhīrān māṃsasaṃśritān/  
 Su.4.1.55 
                        śodhanadravyayuktābhirvartibhistān yathākramam// pūtimāṃsapraticchannān
                        mahādoṣāṃśca śodhayet//  
 Su.4.1.56  kalkīkṛtairyathālābhaṃ
                        vartidravyaiḥ puroditaiḥ/ pittapraduṣṭān gambhīrān dāhapākaprapīḍitān//  
 Su.4.1.57  kārpāsīphalamiśreṇa
                        jayecchodhanasarpiṣā/ utsannamāṃsānasnigdhānalpasrāvān  † vraṇāṃstathā//  
 Su.4.1.58  sarṣapasnehayuktena
                        dhīmāṃstailena śodhayet/ tailenāśudhyamānānāṃ śodhanīyāṃ rasakriyām//  
 Su.4.1.59  vraṇānāṃ sthiramāṃsānāṃ  † kuryāddravyairudīritaiḥ/ kaṣāye vidhivatteṣāṃ kṛte
                            cādhiśrayet † 
                        punaḥ//  
 Su.4.1.60  surāṣṭrajāṃ sakāsīsāṃ dadyāccāpi
                        manaḥśilām/ haritālaṃ ca matimāṃstatastāmavacārayet//  
 Su.4.1.61  mātuluṅgarasopetāṃ
                        sakṣaudrāmatimarditām/ vraṇeṣu dattvā tāṃ tiṣṭhettrīṃstrīṃśca divasān
                        param//  
 Su.4.1.62  medojuṣṭānagambhīrān
                        durgandhāṃścūrṇaśodhanaiḥ/ upācaret bhiṣak prājñaḥ  † ślakṣṇaiḥ śodhanavartijaiḥ//  
 Su.4.1.63  śuddhalakṣaṇayuktānāṃ kaṣāyaṃ
                        ropaṇaṃ hitam/  † tatra
                        kāryaṃ yathoddiṣṭairdravyairvaidyena jānatā//  
 Su.4.1.64  avedanānāṃ śuddhānāṃ gambhīrāṇāṃ
                        tathaiva ca/ hitā ropaṇavartyaṅgakṛtā ropaṇavartayaḥ//  
 Su.4.1.65  apetapūtimāṃsānāṃ
                        māṃsasthānāmarohatām/ kalkaḥ saṃrohaṇaḥ †  kāryastilajo madhusṃyutaḥ † //  
 Su.4.1.66  sa mādhuryāttathauṣṇyācca
                        snehāccānilanāśanaḥ/ kaṣāyabhāvānmādhuryāttiktatvāccāpi pittahṛt//  
 Su.4.1.67  auṣṇyāt kaṣāyabhāvācca
                        tiktatvācca kaphe hitaḥ/ śodhayedropayeccāpi yuktaḥ śodhanaropaṇaiḥ//  
 Su.4.1.68  nimbapatramadhubhyāṃ tu yuktaḥ
                        saṃśodhanaḥ smṛtaḥ/ pūrvābhyāṃ sarpiṣā cāpi yuktaścāpyuparopaṇaḥ † //  
 Su.4.1.69  tilavadyavakalkaṃ tu
                        kecidāhurmanīṣiṇaḥ/  † śamayedavidagdhaṃ ca vidagdhamapi pācayet//  
 Su.4.1.70  pakvaṃ bhinatti bhinnaṃ ca
                            śodhayedropayettathā † / pittaraktaviṣāgantūn gambhīrānapi ca vraṇān//  
 Su.4.1.71  ropayedropaṇīyena kṣīrasiddhena
                        sarpiṣā/ kaphavātābhibhūtānāṃ vraṇānāṃ matimān bhiṣak//  
 Su.4.1.72  kārayedropaṇaṃ tailaṃ
                            bheṣajaistadyathoditaiḥ † / abandhyānāṃ calasthānāṃ śuddhānāṃ  † ca praduṣyatām//  
 Su.4.1.73  dviharidrāyutāṃ
                            kuryādropaṇārthāṃ † 
                        rasakriyām/ samānāṃ sthiramāṃsānāṃ tvaksthānāṃ ropaṇaṃ bhiṣak//  
 Su.4.1.74  cūrṇaṃ vidadhyānmatimān
                        prāksthānokto vidhiryathā/ śodhano ropaṇaścaiva vidhiryo+ayaṃ prakīrtitaḥ//  
 Su.4.1.75  sarvavraṇānāṃ sāmānyenokto  † doṣāviśeṣataḥ/ eṣa
                        āgamasiddhatvāttathaiva phaladarśanāt//  
 Su.4.1.76  mantravat saṃprayoktavyo na
                        mīmāṃsyaḥ kathañcana/ svabuddhyā  † cāpi vibhajet kaṣāyādiṣu saptasu † //  
 Su.4.1.77  bheṣajāni  † yathāyogaṃ yānyuktāni purā mayā/ ādye dve
                        pañcamūlyau tu gaṇo yaścānilāpahaḥ//  
 Su.4.1.78  sa vātaduṣṭe dātavyaḥ kaṣāyādiṣu
                        saptasu/ nyagrodhādirgaṇo yastu kākolyādiśca yaḥ smṛtaḥ//  
 Su.4.1.79  tau pittaduṣṭe dātavyau
                        kaṣāyādiṣu saptasu/ āragvadhādistu gaṇo yaścoṣṇaḥ parikīrtitaḥ//  
 Su.4.1.80  tau deyau kaphaduṣṭe tu saṃsṛṣṭe
                        saṃyatā gaṇāḥ/ vātātmakānugararujān sāsrāvānapi ca vraṇān//  
 Su.4.1.81 
                        sakṣaumayavasarpirbhirdhūpanāṅgaiśca dhūpayet/ pariśuṣkālpamāṃsānāṃ
                        gambhīrāṇāṃ tathaiva ca//  
 Su.4.1.82  kuryādutsādanīyāni
                        sarpīṃṣyālepanāni ca/ māṃsāśināṃ ca māṃsāni bhakṣayedvidhivannaraḥ//  
 Su.4.1.83  viśuddhamanasastasya māṃsaṃ
                        māṃsena vardhate/ utsannamṛdumāṃsānāṃ vraṇānāmavasādanam//  
 Su.4.1.84 
                        kuryāddravyairyathoddiṣṭaiścūrṇitairmadhunā saha/ kaṭhinānāmamāṃsānāṃ
                        duṣṭānāṃ matiriśvanā//  
 Su.4.1.85  mṛdvī kriyā vidhātavyā śoṇitaṃ
                        cāpi mokṣayet/ vātaghnauṣadhasaṃyuktān snehān sekāṃśca †  kārayet//  
 Su.4.1.86  mṛdutvamāśurohaṃ ca gāḍho
                        bandhaḥ karoti hi/ varṇeṣu mṛdumāṃseṣu dāruṇīkaraṇaṃ hitam/
                        dhavapriyaṅgvaśokānāṃ rohiṇyāśca tvacastathā//  
 Su.4.1.87 
                        triphalādhātakīpuṣparodhrasarjarasān samān/ kṛtvā sūkṣmāṇi cūrṇāni vraṇaṃ
                        tairavacūrṇayet//  
 Su.4.1.88  utsannamāṃsān kaṭhinān
                        kaṇḍūyuktāṃścirotthitān/ tathaiva khalu duḥśodhyāñ śodhayet kṣārakarmaṇā//  
 Su.4.1.89  sravato+aśmabhavānmūtraṃ ye
                        cānye raktavāhinaḥ/ niḥśeṣacchinnasandhīṃśca sādhayedagnikarmaṇā//  
 Su.4.1.90  durūḍhatvāttu śuklānāṃ
                        kṛṣṇakarma hitaṃ bhavet/ bhallātakān vāsayettu kṣīre prāṅmūtrabhāvitān/ tato
                        dvidhā cchedayitvā lauhe kumbhe nidhāpayet//  
 Su.4.1.91  kumbhe+anyasmin nikhāte tu taṃ
                        kumbhamatha yojayet/ mukhaṃ mukhena sandhāya gomayairdāhayettataḥ//  
 Su.4.1.92  yaḥ snehaścyavate
                        tasmādgrāhayettaṃ śanairbhiṣak/ grāmyānūpaśaphān dagdhvā sūkṣmacūrṇāni
                        kārayet//  
 Su.4.1.93  tailenānena saṃsṛṣṭaṃ
                        śuklamālepayedvraṇam/ bhallātakavidhānena sārasnehāṃstu kārayet//  
 Su.4.1.94  ye ca kecit phalasnehā vidhānaṃ
                        teṣu pūrvavat † /
                        durūḍhatvāttu kṛṣṇānāṃ pāṇḍukarma hitaṃ bhavet//  
 Su.4.1.95  saptarātraṃ sthitaṃ kṣīre
                        chāgale rohiṇīphalam/ tenaiva piṣṭaṃ suślakṣṇaṃ savarṇakaraṇaṃ hitam//  
 Su.4.1.96  navaṃ kapālikācūrṇaṃ vaidulaṃ
                        sarjanāma ca/ kāsīsaṃ madhukaṃ caiva kṣaudrayuktaṃ pralepayet//  
 Su.4.1.97  kapitthimuddhṛte māṃse
                            mūtreṇājena † 
                        pūrayet/ kāsīsaṃ rocanāṃ tutthaṃ haritālaṃ manaḥśilām//  
 Su.4.1.98  veṇunirlekhanaṃ cāpi
                        prapunnāḍarasāñjanam/ adhastādarjunasyaitanmāsaṃ bhūmau nidhāpayet//  
 Su.4.1.99  māsādūrdhvaṃ tatastena
                        kṛṣṇamālepayedvraṇam/ kukkuṭāṇḍakapālāni katakaṃ madhukaṃ samam//  
 Su.4.1.100  tathā samudramaṇḍūkī
                        maṇicūrṇaṃ ca dāpayet/ guṭikā mūtrapiṣṭāstā vraṇānāṃ pratisāraṇam//  
 Su.4.1.101  hastidantamasīṃ kṛtvā mukhyaṃ
                        caiva rasāñjanam/ romāṇyetena jāyante lepātpāṇitaleṣvapi//  
 Su.4.1.102  catuṣpadānāṃ
                        tvagromakhuraśṛṅgāsthibhasmanā/ tailāktā cūrṇitā bhūmirbhavedromavatī
                        punaḥ//  
 Su.4.1.103  kāsīsaṃ naktamālasya
                        pallavāṃścaiva saṃharet/ kapittharasapiṣṭāni romasañjananaṃ param//  
 Su.4.1.104  romākīrṇo vraṇo yastu na
                        samyaguparohati/ kṣurakartarisandaṃśaustasya romāṇi nirharet//  
 Su.4.1.105 
 † śaṅkhacūrṇasya bhāgau
                        dvau haritālaṃ ca bhāgikam/ śuktena saha piṣṭāni lomaśātanamuttamam//)  
 Su.4.1.106  tailaṃ bhallātakasyātha
                        snuhīkṣīraṃ tathaiva ca/ pragṛhyaikatra matimān romaśātanamuttamam//  
 Su.4.1.107  kadalīdīrghavṛntābhyāṃ
                        bhasmālaṃ lavaṇaṃ śamībījaṃ śītodapiṣṭaṃ vā romaśātanamācaret//  
 Su.4.1.108  āgāragodhikāpucchaṃ  † rambhā++ālaṃ
                        bījamaiṅgudam/ dagdhvā tadbhasmatailāmbu sūryapakvaṃ kacāntakṛt//  
 Su.4.1.109  vātaduṣṭo vraṇo yastu
                        rūkṣaścātyarthavedanaḥ/ adhaḥkāye viśeṣeṇa tatra bastirvidhīyate//  
 Su.4.1.110  mūtrāghāte mūtradoṣe
                            śukradoṣe+ † aśmarīvraṇe/ tathaivārtavadoṣe ca bastirapyuttaro hitaḥ//  
 Su.4.1.111  yasmācchudhyati bandhena vraṇo
                        yāti ca mārdavam/ rohatyapi ca niḥśaṅkastasmādbandho vidhīyate//  
 Su.4.1.112  sthirāṇāmalpamāṃsānāṃ
                        raukṣyādanuparohatām/ patradānaṃ bhavet kāryaṃ yathādoṣaṃ yathartu ca//  
 Su.4.1.113  eraṇḍabhūrjapūtīkaharidrāṇāṃ
                        tu vātaje/ patramāśvabalaṃ yacca kāśmarīpatrameva ca//  
 Su.4.1.114  patrāṇi kṣīravṛkṣāṇāmaudakāni
                        tathaiva ca/ dūṣite raktapittābhyāṃ vraṇe dadyādvicakṣaṇaḥ//  
 Su.4.1.115  pāṭhāmūrvāguḍūcīnāṃ
                        kākamācīharidrayoḥ/ patraṃ ca śukanāsāyā yojayet kaphaje vraṇe//  
 Su.4.1.116  akarkaśamavicchinnamajīrṇaṃ
                        sukumārakam/ ajantujagdhaṃ mṛdu ca patraṃ guṇavaducyate//  
 Su.4.1.117  snehamauṣadhasāraṃ ca paṭṭaḥ
                            patrāntarīkṛtaḥ † /
                        gādatte yattataḥ  † patraṃ lepasyopari dāpayet//  
 Su.4.1.118  śaityauṣṇyajananārthāya
                        snehasaṃgrahaṇāya ca/ dattauṣadheṣu dātavyaṃ patraṃ vaidyena jānatā//  
 Su.4.1.119  makṣikā  † vraṇamāgatya niḥkṣipanti yadā kṛmīn/
                        śvayathurbhakṣite taistu jāyate bhṛśadāruṇaḥ//  
 Su.4.1.120  tīvrā rujo vicitrāśca
                        raktāsrāvaśca jāyate/ surasādirhitastatra dhāvane pūraṇe tathā//  
 Su.4.1.121 
                        saptaparṇakarañjārkanimbarājādanatvacaḥ/ hitā gomūtrapiṣṭāśca sekaḥ
                        kṣārodakena vā//  
 Su.4.1.122  pracchādya māṃsapeśyā vā
                        kṛmītapaharedvraṇāt/ viṃśatiṃ kṛmijātīstu vaksyāmyupari bhāgaśaḥ//  
 Su.4.1.123  dīrghakālāturāṇāṃ tu kṛśānāṃ
                        vraṇaśoṣiṇām/ bṛṃhaṇīyo vidhiḥ sarvaḥ  † kāyāgniṃ parirakṣatā//  
 Su.4.1.124  viṣajuṣṭasya vijñānāṃ
                        viṣaniścayameva ca/ cikitsitaṃ ca vakṣyāmi kalpeṣu pratibhāgaśaḥ//  
 Su.4.1.125  kaṇḍūmantaḥ saśophāśca ye ca
                        jatrūpari vraṇāḥ/ śirovirecanaṃ teṣu vidadhyātkuśalo bhiṣak//  
 Su.4.1.126  rujāvanto+anilāviṣṭā rūkṣā ye
                        cordhvajatrujāḥ/ vraṇeṣu teṣu kartavyaṃ nasyaṃ vaidyena jānatā//  
 Su.4.1.127  doṣapracyāvanārthāya
                        rujādāhakṣayāya ca/ jihvādantasamutthasya haraṇārthaṃ malasya ca//  
 Su.4.1.128  śodhano ropaṇaścaiva vraṇasya
                        mukhajasya vai/ uṣṇo vā yadi vā śītaḥ kavalagraha iṣyate//  
 Su.4.1.129  ūrdhvajatrugatān rogān
                        vraṇāṃśca kaphavātajān/ śophasrāvarujāyuktān dhūmapānairupācaret//  
 Su.4.1.130  kṣatoṣmaṇo nigrahārthaṃ
                        sandhānārthaṃ tathaiva ca/ sadyovraṇeṣvāyateṣu kṣaudrasarpirvidhīyate//  
 Su.4.1.131  avagāḍhāstvaṇumukhā ye vraṇāḥ
                        śalyapīḍitāḥ/ nivṛttahastoddharaṇā yantraṃ teṣu vidhīyate//  
 Su.4.1.132  laghumātro laghuścaiva snigdha
                        uṣṇo+agnidīpanaḥ/ sarvavraṇibhyo deyastu sadā++āhāro vijānatā//  
 Su.4.1.133  niśācarebhyo rakṣyastu
                        nityameva kṣatāturaḥ/ rakṣāvidhānairuddiṣṭairyamaiḥ saniyamaistatahā//  
 Su.4.1.134  ṣaṇmūlo+aṣṭaparigrāhī
                        pañcalakṣaṇalakṣitaḥ/ ṣaṣṭyā cidhānairnirdiṣṭaiścaturbhiḥ sādhyate vraṇaḥ//  
 Su.4.1.135  yo+alpauṣadhakṛto yogo
                        bahugranthabhayānmayā/ dravyāṇāṃ tatsamānānāṃ tatrāvāpo na duṣyati//  
 Su.4.1.136  prasaṅgābhihito yo vā
                        bahudurlabhabheṣajaḥ/ yathopapatti tatrāpi kāryameva cikitsitam//  
 Su.4.1.137  goṇoktamapi yaddravyaṃ
                        bhavedvyādhāvayaugikam/ taduddharedyaugikaṃ tu prakṣipedapyakīrtitam//  
 Su.4.1.138  upadravāstu vividhā vraṇasya
                        vraṇitasya ca/ tatra gandhādayaḥ pañca vraṇasyopadravāḥ smṛtāḥ//  
 Su.4.1.139  jvarātisārau mūrcchā ca hikkā
                        cchardirarocakaḥ/ śvāsakāsāvipākāśca tṛṣṇā ca vraṇitasya tu//  
 Su.4.1.140  vraṇakriyāsvevamāsu
                        vyāsenoktāsvapi kriyām/ bhūyo+apyupari vakṣyāmi sadyovraṇacikitsite// 
 iti suśrutasaṃhitāyāṃ cikitsāsthāne dvivraṇīyacikitsitaṃ nāma
                        prathamo+adhyāyaḥ //1// 
 
 
                    dvitīyo+adhyāyaḥ/
                     Su.4.2.1  athātaḥ sadyovraṇacikitsitaṃ
                        vyākhyāsyāmaḥ//  
 Su.4.2.2  yathovāca bhagavān dhanvantariḥ//  
 Su.4.2.3  dhanvantarirdharmabhṛtāṃ variṣṭho
                        vāgviśāradaḥ/  † viśvāmitrasutaṃ śiṣyamṛṣiṃ suśrutamanvaśāt//  
 Su.4.2.4  nānādhārāmukhaiḥ
                        śastrairnānāsthānanipātitaiḥ/ nānārūpā vraṇā ye syusteṣāṃ vakṣyāmi
                        lakṣaṇam//  
 Su.4.2.5  āyatāścaturasrāśca tryasrā
                        maṇḍalinastathā/ ardhacandrapratīkāśā viśālāḥ kuṭilāstathā//  
 Su.4.2.6 
 † śarāvanimnamadhyāśca
                        yavamadhyāstathā+apare/ evaṃprakārākṛtayo bhavantyāgantavo vraṇāḥ//  
 Su.4.2.7  doṣajā vā svayaṃ bhinnā na tu
                        vaidyanimittajāḥ/ bhiṣagvraṇākṛtijño hi na mohamadhigacchati//  
 Su.4.2.8  bhṛśaṃ durdarśarūpeṣu vraṇeṣu
                        vikṛteṣvapi/  † anantākṛtirāgantuḥ sa bhiṣagbhiḥ purātanaiḥ//  
 Su.4.2.9  samāsato lakṣaṇataḥ ṣaṅvidhaḥ
                        parikīrtitaḥ/ chinnaṃ bhinnaṃ tathā viddhaṃ kṣataṃ piccitameva ca//  
 Su.4.2.10  ghṛṣṭamāhustathā ṣaṣṭhaṃ teṣāṃ
                        vakṣyāmi lakṣaṇam/ tiraścīna ṛjurvā+api yo vraṇaścāyato bhavet//  
 Su.4.2.11  gātrasya pātanaṃ cāpi
                        chinnamityupadiśyate/ kuntaśaktyṛṣṭikhaṅgāgraviṣāṇādibhirāśayaḥ//  
 Su.4.2.12 
 † hataḥ kiñcit
                        sravettaddhi bhinnalakṣaṇamucyate/ sthānānyāmāgnipakvānāṃ mūtrasya
                        rudhirasya ca//  
 Su.4.2.13  hṛduṇḍukaḥ phupphusaśca koṣṭha
                        ityabhidhīyate/ tasmin bhinne raktapūrṇe jvaro dāhaśca jāyate//  
 Su.4.2.14  mūtramārgagudāsyebhyo raktaṃ
                        ghrāṇācca gacchati/ mūrcchāśvāsatṛḍādhmānamabhaktacchanda eva ca//  
 Su.4.2.15  viṇmūtravātasaṅgaśca
                        svedāsrāvo+akṣiraktatā/ lohagandhitvamāsyasya gātradaurgandhyameva ca//  
 Su.4.2.16  hṛcchūlaṃ pārśvayoścāpi viśeṣaṃ
                        cātra me śṛṇu/ āmāśayasthe rudhire rudhiraṃ  † chardayet punaḥ//  
 Su.4.2.17  ādhmānamatimātraṃ ca śūlaṃ ca
                        bhṛśadāruṇam/ pakvāśayagate cāpi rujo gauravameva ca//  
 Su.4.2.18  śītatā cāpyadho nāmeḥ khebhyo
                        raktasya cāgamaḥ/ abhinne+apyāśaye+antrāṇāṃ khaiḥ sūkṣmairantrapūraṇam//  
 Su.4.2.19  pihitāsye ghaṭe yadvallakṣyate
                        tasya gauravam/ sūkṣmāsyaśalyābhihataṃ yadaṅgaṃ tvāśayādvinā//  
 Su.4.2.20  uttuṇḍitaṃ nirgataṃ vā
                        tadviddhamiti nirdiśet/ nāticchinnaṃ nātibhinnamubhayorlakṣaṇānvitam//  
 Su.4.2.21  viṣamaṃ vraṇamaṅge yattat kṣataṃ
                        tvabhinirdiśet/ prahārapīḍanābhyāṃ tu yadaṅgaṃ pṛthutāṃ gatam//  
 Su.4.2.22  sāsthi tat piccitaṃ
                        vidyānmajjaraktapariplutam/ vigatatvagyadaṅgaṃ hi saṃgharṣādanyathā+api vā//  
 Su.4.2.23  uṣāsrāvānvitaṃ tattu
                        ghṛṣṭamityupadiśyate/ chinne bhinne tathā viddhe kṣate vā+asṛgatisravet//  
 Su.4.2.24  raktakṣayādrujastatra karoti
                        pavano bhṛśam/ snehapānaṃ hitaṃ tatra tatseko vihitastathā//  
 Su.4.2.25  veśavāraiḥ sakṛśaraiḥ
                        susnigdhaiścopanāhanam/ dhānyasvedāṃśca kurvīta snigdhānyālepanāni ca//  
 Su.4.2.26  vātaghnauṣadhasiddhaiśca
                        snehairbastirvidhīyate/ piccite ca vighṛṣṭe ca nātisravapi śoṇitam//  
 Su.4.2.27  agacchati bhṛśaṃ tasmin dāhaḥ
                        pākaśca jāyate/ tatroṣmaṇo nigrahārthaṃ tathā dāhaprapākayoḥ//  
 Su.4.2.28  śītamālepanaṃ kāryaṃ pariṣekaśca
                        śītalaḥ/ ṣaṭsveteṣu yathokteṣu chinnādiṣu samāsataḥ//  
 Su.4.2.29  jñeyaṃ samarpitaṃ sarvaṃ
                        sadyovraṇacikitsitam/ ata ūrdhvaṃ pravakṣyāmi chinnānāṃ tu cikitsitam//  
 Su.4.2.30  ye vraṇā vivṛtāḥ
                        kecicchiraḥpārśvāvalambinaḥ/ tān sīvyedvidhinoktena badhnīyādgāḍhameva ca//  
 Su.4.2.31  karṇaṃ sthānādapahṛtaṃ
                        sthāpayitvā yathāsthitam/ sīvyedyathoktaṃ tailena srotaścābhipratarpayet//  
 Su.4.2.32  kṛkāṭikānte chinne tu
                        gacchatyapi samīraṇe/ samyaṅniveśya badhnīyāt sīvyeccāpi nirantaram//  
 Su.4.2.33  ājena sapiṣā caivaṃ pariṣekaṃ tu
                        kārayet/ uttāno+annaṃ samaśnīyācchayīta ca suyantritaḥ//  
 Su.4.2.34  śākhāsu patitāṃstiryak prahārān
                        vivṛtān bhṛśam/ sīvyet samyaṅniveśyāśu sandhyasthīnyanupūrvaśaḥ//  
 Su.4.2.35  baddhvā vellitakenāśu
                        tatastailena secayet/ carmaṇā gophaṇābandhaḥ kāryo yo vā hito bhavet//  
 Su.4.2.36  pṛṣṭhe vraṇo yasya bhaveduttānaṃ
                        śāyayettu tam/ ato+anyathā corasije śāyayet puruṣaṃ vraṇe//  
 Su.4.2.37  chinnāṃ niḥśeṣataḥ śākhāṃ
                        dagdhvā tailena buddhimān/ badhnīyāt kośabandhena prāptaṃ kāryaṃ ca
                        ropaṇam//  
 Su.4.2.38  candanaṃ padmakaṃ
                        rodhramutpalāni priyaṅgavaḥ/ haridrā madhukaṃ caiva payaḥ syādatra
                        cāṣṭamam//  
 Su.4.2.39  tailamebhirvipakvaṃ tu pradhānaṃ
                        vraṇaropaṇam/ candanaṃ karkaṭākhyā ca sahe māṃsyāhvayā+amṛtā//  
 Su.4.2.40  hareṇavo mṛṇālaṃ ca triphalā
                        padmakotpale/ trayodaśāṅgaṃ trivṛtametadvā payasā+anvitam//  
 Su.4.2.41  tailaṃ vipakvaṃ sekārthe hitaṃ
                        tu vraṇaropaṇe/ ata ūrdhvaṃ pravakṣyāmi bhinnānāṃ tu cikitsitam//  
 Su.4.2.42  bhinnaṃ netramakarmaṇyamabhinnaṃ
                        lambate tu yat/ tanniveśya yathāsthānamavyāviddhasiraṃ śanaiḥ//  
 Su.4.2.43  pīḍayet pāṇinā samyak
                        padmapattrāntareṇa tu/ tato+asya tarpaṇaṃ kāryaṃ nasyaṃ cānena sarpiṣā//  
 Su.4.2.44  ājaṃ ghṛtaṃ kṣīrapātraṃ madhukaṃ
                        cotpalāni ca/ jīvakarṣabhakau caiva piṣṭvā sarpirvipācayet//  
 Su.4.2.45  sarvanetrābhighāte tu sarpiretat
                        praśasyate/ udarānmedaso vartirnirgatā yasya dehinaḥ//  
 Su.4.2.46  kaṣāyabhasmamṛtkīrṇāṃ baddhvā
                        sūtreṇa sūtravit/ agnitaptena śastreṇa chindyānmadhusamāyutam//  
 Su.4.2.47  baddhvā vraṇaṃ sujīrṇe+anne
                        sarpiṣaḥ pānamiṣyate/ snehapānādṛte cāpi payaḥpānaṃ vidhīyate//  
 Su.4.2.48  śarkarāmadhuyaṣṭibhyāṃ lākṣayā
                        vā śvadaṃṣṭrayā/ citrāsamanvitaṃ caiva rujādāhavināśanam//  
 Su.4.2.49  āṭopo maraṇaṃ vā syācchūlo
                        vā+acchidyamānayā/ medogranthau tu yattailaṃ vakṣyate tacca yojayet//  
 Su.4.2.50  tvaco+atītya sirādīni bhittvā vā
                        parihṛtya vā/ koṣṭhe pratiṣṭhitaṃ śalyaṃ kuryāduktānupadravān//  
 Su.4.2.51  tatrāntarlohitaṃ pāṇḍuṃ
                        śītapādakarānanam/ śītocchvāsaṃ raktanetramānaddhaṃ ca vivarjayet//  
 Su.4.2.52  āmāśayasthe rudhire vamanaṃ
                        pathyamucyate/ pakvāśayasthe deyaṃ ca virecanamasaṃśayam//  
 Su.4.2.53  āsthāpanaṃ ca niḥshehaṃ
                        kāryamuṣṇairviśodhanaiḥ/ yavakolakulatthānāṃ niḥsnehena rasena ca//  
 Su.4.2.54  bhuñjītānnaṃ yavāgūṃ vā pibet
                        saindhavasaṃyutām/ atiniḥsrutarakto vā bhinnakoṣṭhaḥ pibedasṛk//  
 Su.4.2.55  svamārgapratipannāstu yasya
                        viṇmūtramārutāḥ/ vyupadravaḥ sa bhinne+api koṣṭhe jīvati mānavaḥ//  
 Su.4.2.56  abhinnamantraṃ niṣkrāntaṃ
                        praveśyaṃ nānyathā bhavet/ pipīlikāśirograstaṃ tadapyeke vadanti tu//  
 Su.4.2.57  prakṣālya payasā digdhaṃ
                        tṛṇśoṇitapāṃśubhiḥ/ praveśayet kṛttanakho ghṛtenāktaṃ śanaiḥ śanaiḥ//  
 Su.4.2.58  praveśayet kṣīrasiktaṃ
                        śuṣkamatraṃ ghṛtāplutam/ aṅgulyā+abhimṛśet kaṇṭhaṃ jalenodvejayedapi//  
 Su.4.2.59  hastapādeṣu †  saṃgṛhya
                            samutthāpya † 
                        mahābalāḥ/ bhavatyantaḥpraveśastu yathā nirdhunuyustathā//  
 Su.4.2.60  tathā+antrāṇi viśantyantaḥ svāṃ
                        kalāṃ pīḍayanti ca/ vraṇālpatvādbahutvādvā duṣpraveśaṃ bhavettu yat//  
 Su.4.2.61  tadāpāṭhya pramāṇena
                        bhiṣagantraṃ parveśayet/ yathāsthānaṃ niveṣṭe ca vraṇaṃ sīvyedatandriyaḥ//  
 Su.4.2.62  sthānādapetamādatte prāṇān
                        gupitameva vā/ veṣṭayitvā tu paṭṭena ghṛtasekaṃ pradāpayet//  
 Su.4.2.63  ghṛtaṃ pibet sukhoṣṇaṃ ca
                        citrātailasamanvitam/ mṛdukriyārthaṃ śakṛto vāyoścādhaḥpravṛttaye//  
 Su.4.2.64  tatastailamidaṃ
                        kuryādropaṇārthaṃ cikitsakaḥ/ tvaco+aśvakarṇadhavayormocakīmeṣaśṛṅgayoḥ//  
 Su.4.2.65  śallakyarjunayoścāpi vidāryāḥ
                        kṣīriṇāṃ tathā/ balāmūlāni cāhṛtya tailametairvipācayet//  
 Su.4.2.66  vraṇaṃ saṃropayettena
                        varṣamātraṃ yateta ca/ pādau nirastamuṣkasya jalena prokṣya cākṣiṇī//  
 Su.4.2.67  praveśya tunnasevanyā muṣkau
                        sīvyettataḥ param/ kāryo gophaṇikābandhaḥ kaṭhyāmāveśya †  yantrakam//  
 Su.4.2.68  na kuryāt snehasekaṃ ca tena
                        klidyati hi vraṇaḥ/ kālānusāryāgurvelājātīcandanapadmakaiḥ//  
 Su.4.2.69  śilādārvyamṛtātutthaistailaṃ
                        kurvīta ropaṇam/ śiraso+apahṛte śalye bālavartiṃ niveśayet//  
 Su.4.2.70  bālavartyāmadattāyāṃ mastuluṅgaṃ
                        vraṇāt sravet/ hanyādenaṃ tato vāyustasmādevamupācaret//  
 Su.4.2.71  vraṇe rohati caikaikaṃ
                        śanairbālamapakṣipet/ gātrādapahṛte+anyasmāt snehavartiṃ praveśayet//  
 Su.4.2.72  kṛte niḥśoṇite cāpi vidhiḥ
                        sadyaḥkṣate hitaḥ/ dūrābagāḍhāḥ sūkṣmāḥ syurye vraṇāstān viśoṇitān//  
 Su.4.2.73  kṛtvā sūkṣmeṇa netreṇa
                        cakratailena tarpayet/ samaṅgāṃ rajanīṃ padmāṃ trivargaṃ tutthameva ca//  
 Su.4.2.74  viḍaṅgaṃ kaṭukāṃ pathyāṃ guḍūcīṃ
                        sakarañjikām/ saṃhṛtya vipacet kāle tailaṃ ropaṇamuttamam//  
 Su.4.2.75  tālīśaṃ padmakaṃ māṃsī
                        hareṇvagurucandanam/ haridre padmabījāni sośīraṃ madhukaṃ ca taiḥ//  
 Su.4.2.76  pakvaṃ sadyovraṇeṣūktaṃ tailaṃ
                        ropaṇamuttamam/ kṣate kṣatavidhiḥ kāryaḥ piccite bhagnavadvidhiḥ//  
 Su.4.2.77  ghṛṣṭe rujo nigṛhyāśu
                        cūrṇairupacaredvraṇam/ viśliṣṭadehaṃ patitaṃ mathitaṃ hatameva ca//  
 Su.4.2.78  vāsayettailapūrṇāyāṃ droṇyāṃ
                        māṃsarasāśanam/ ayameva vidhiḥ kāryaḥ kṣīṇe marmahate tathā//  
 Su.4.2.79  ropaṇe saparīṣeke pāne ca
                        vraṇināṃ sadā/ tailaṃ ghṛtaṃ vā saṃyojyaṃ śarīrartūnavekṣya hi//  
 Su.4.2.80  ghṛtāni yāni vakṣyāmi yatnataḥ
                        pittavidradhau/ sadyovraṇeṣu deyāni tāni vaidyena jānatā//  
 Su.4.2.81  sadyaḥkṣatavraṇaṃ vaidyaḥ
                        saśūlaṃ pariṣecayet/ sarpiṣā nātiśītena balātailena vā punaḥ//  
 Su.4.2.82  samaṅgāṃ rajanīṃ padmāṃ pathyāṃ
                        tutthaṃ suvarcalām/ padmakaṃ rodhramadhukaṃ viḍaṅgāni hareṇukām//  
 Su.4.2.83  tālīśapatraṃ naladaṃ candanaṃ
                        padmakeśaram/ mañjiṣṭhośīralākṣāśca kṣīriṇāṃ cāpi pallavān//  
 Su.4.2.84  priyālabījaṃ tindukyāstaruṇāni
                        phalāni ca/ yathālābhaṃ samāhṛtya tailamebhirvipācayet//  
 Su.4.2.85  sadyovraṇānāṃ sarveṣāmaduṣṭānāṃ
                        tu ropaṇam/ kaṣāyamadhurāḥ śītāḥ kriyāḥ snigdhāśca yojayet//  
 Su.4.2.86  sadyovraṇānāṃ saptāhaṃ paścāt
                        pūrvoktamācaret/ duṣṭavraṇeṣu kartavyamūrdhvaṃ cādhaśca śodhanam//  
 Su.4.2.87  viśoṣaṇaṃ tathā++āhāraḥ
                        śoṇitasya ca mokṣaṇam/ kaṣāyaṃ rājavṛkṣādau surasādau ca dhāvanam//  
 Su.4.2.88  tayoreva kaṣāyeṇa tailaṃ
                        śodhanamiṣyate/  † kṣārakalpena vā tailaṃ kṣāradravyeṣu sādhitam//  
 Su.4.2.89  dravantī cirabilvaśca dantī
                        citrakameva ca/ pṛthvīkā nimbapatrāṇi kāsīsaṃ tutthameva ca//  
 Su.4.2.90  trivṛttejovatī nīlī haridre
                        saindhavaṃ tilāḥ/ bhūmikadambaḥ suvahā śukākhyā lāṅgalāhvayā//  
 Su.4.2.91  naipālī jālinī caiva madayantī
                        mṛgādanī/ sudhāmūrvārkakīṭāriharitālakarañjikāḥ//  
 Su.4.2.92  yathopapatti kartavyaṃ
                        tailametaistu śodhanam/ ghṛtaṃ vā yadi vā prāptaṃ kalkāḥ saṃśodhanāstathā//  
 Su.4.2.93 
                        saindhavatrivṛderaṇḍapatrakalkastu vātike/ trivṛddharidrāmadhukakalkaḥ
                        paitte tilairyutaḥ//  
 Su.4.2.94  kaphaje
                        tilatejohvādantīsvarjikacitrakāḥ/ duṣṭavraṇavidhiḥ kāryo  † mehakuṣṭhavraṇeṣvapi//  
 Su.4.2.95  ṣaḍvidhaḥ prāk pradiṣṭo yaḥ
                        sadyovraṇaviniścayaḥ/ nātaḥ śakyaṃ paraṃ vaktumapi niścitavādibhiḥ//  
 Su.4.2.96  upasargairnipātaiśca tattu
                        paṇḍitamāninaḥ/ kecit saṃyojya bhāṣante bahudhā mānagarvitāḥ//  
 Su.4.2.97  bahu tadbhāṣitaṃ teṣāṃ
                        ṣaṭsveṣvevāvatiṣṭhate/ viśeṣā iva sāmānye ṣaṭtvaṃ tu paramaṃ matam// 
 iti suśrutasaṃhitāyāṃ cikitsāsthāne sadyocraṇacikitsitaṃ nāma
                        dvitīyo+adhyāyaḥ //2// 
 
 
                    tṛtīyo+adhyāyaḥ/
                     Su.4.3.1  athāto bhagnānāṃ cikitsitaṃ
                        vyākhyāsyāmaḥ//  
 Su.4.3.2  yathovāca bhagavān dhanvantariḥ//  
 Su.4.3.3  alpāśino+anātmavato
                        jantorvātātmakasya ca/ upadravairvā juṣṭasya bhagnaṃ kṛcchreṇa sidhyati//  
 Su.4.3.4  lavaṇaṃ kaṭukaṃ kṣāramamlaṃ
                        maithunamātapam/ vyāyāmaṃ ca na seveta bhagno rūkṣānnameva ca//  
 Su.4.3.5  śālirmāṃsarasaḥ kṣīraṃ sarpiryūṣaḥ
                        satīnajaḥ/ bṛṃhaṇaṃ cānnapānaṃ syāddeyaṃ bhagnāya jānatā//  
 Su.4.3.6 
                        madhūkodumbarāśvatthapalāśakakubhatvacaḥ/ vaṃśasarjavaṭānāṃ ca
                        kuśārthamupasaṃharet//  
 Su.4.3.7  ālepanārthaṃ mañjiṣṭhāṃ madhukaṃ
                        raktacandanam/ śatadhautaghṛtonmiśraṃ śālipiṣṭaṃ ca saṃharet//  
 Su.4.3.8  saptāhādatha saptāhāt
                        saumyeṣvṛtuṣu bandhanam/ sādhāraṇeṣu kartavyaṃ pañcame pañcame+ahani//  
 Su.4.3.9  āgneyeṣu tryahātu
                        kuryādbhagnadoṣavaśena vā/ tatrātiśithilaṃ baddhe sandhisthairyaṃ na
                        jāyate//  
 Su.4.3.10  gāḍhenāpi tvagādīnāṃ śopho ruk
                        pāka eva ca/ tasmāt sādhāraṇaṃ bandhaṃ bhagne śaṃsanti tadvidaḥ//  
 Su.4.3.11  nyagrodhādikaṣāyaṃ tu suśītaṃ
                        pariṣecane/ pañcamūlīvipakvaṃ tu kṣīraṃ kuryāt savedane//  
 Su.4.3.12  sukhoṣṇamavacāryaṃ vā
                        cakratailaṃ vijānatā/ vibhajya kālaṃ doṣaṃ ca doṣaghnauṣadhasaṃyutam//  
 Su.4.3.13  pariṣekaṃ pradehaṃ ca
                        vidadhyācchītameva ca/ gṛṣṭikṣīraṃ sasarpiṣkaṃ madhurauṣadhasādhitam//  
 Su.4.3.14  śītalaṃ lākṣayā yuktaṃ
                        prātarbhagnaḥ pibennaraḥ/ savraṇasya tu bhagnasya vraṇaṃ
                        sarpirmadhūttaraiḥ//  
 Su.4.3.15  pratisārya kaṣāyaistu śeṣaṃ
                        bhagnavadācaret/ prathame vayasi tvevaṃ bhagnaṃ sukaramādiśet//  
 Su.4.3.16  alpadoṣasya jantostu kāle ca
                        śiśirātmake/ prathame vayasi tvevaṃ māsāt sandhiḥ sthiro bhavet//  
 Su.4.3.17  madhyame dviguṇāt kālāduttare
                        triguṇāt smṛtaḥ/ avanāmitamunnahyedunnataṃ cavapīḍayet//  
 Su.4.3.18  āñchedatikṣiptamadho gataṃ
                        copari vartayet/ āñchanaiḥ pīḍanaiścaiva saṅgepairbandhanaistathā//  
 Su.4.3.19  sandhīñcharīre sarvāṃstu
                        calānapyacalānapi/ etaistu sthāpanopāyaiḥ sthāpayenmatimān bhiṣak//  
 Su.4.3.20  utpiṣṭamatha viśliṣṭaṃ sandhiṃ
                        vaidyo na ghaṭṭayet/ tasya śītān parīṣekān pradehāṃścāvacārayet//  
 Su.4.3.21  abhighāte hṛte sandhiḥ svāṃ yāti
                        prakṛtiṃ punaḥ/ ghṛtadigdhena paṭṭena veṣṭayitvā yathāvidhi//  
 Su.4.3.22  paṭṭopari kuśān dattvā
                        yathāvadvandhamācaret/ pratyaṅgabhagnasya vidhirata ūrdhvaṃ pravakṣyate//  
 Su.4.3.23  nakhasandhiṃ samutpiṣṭaṃ
                        raktānugatamārayā/ avamathya srute rakte śālipiṣṭena lepayet//  
 Su.4.3.24  bhagnāṃ vā sandhimuktāṃ vā
                        sthāpayitvā+aṅgulīṃ samām/ aṇunā++āveṣṭya paṭṭena ghṛtasekaṃ pradāpayet//  
 Su.4.3.25  abhyajya sapiṣā pādaṃ
                        talabhagnaṃ kuśottaram/ vastrapaṭṭena badhnīyānna ca vyāyāmamācaret//  
 Su.4.3.26  abhyajyāyāmayejjaṅghāmūruṃ ca
                        susamāhitaḥ/ dattvā vṛkṣatvacaḥ śītā vastrapaṭṭena veṣṭayet//  
 Su.4.3.27  matimāṃścakrayogena
                        hyāñchedūrvasthi nirgatam/ sphuṭitaṃ piccitaṃ cāpi badhnīyāt
                        pūrvavadbhiṣak//  
 Su.4.3.28  āñchedūrdhvamadho vā+api
                        kaṭibhagnaṃ tu mānavam/ tataḥ sthānasthite saṃdhau bastibhiḥ samupācaret//  
 Su.4.3.29  parśukāsvatha bhagnāsu
                        ghṛtābhyaktasya tiṣṭhataḥ/ dakṣiṇāsvathavā vāmāsvanumṛjya nibandhanīḥ//  
 Su.4.3.30  tataḥ kavalikāṃ dattvā veṣṭayet
                        susamāhitaḥ/ tailapūrṇe kaṭāhe vā droṇyāṃ vā śāyayennaram//  
 Su.4.3.31  musalenotkṣipet
                        kakṣāmaṃsasandhau visaṃhate/ sthānasthitaṃ ca badhnīyāt svastikena
                        vicakṣaṇaḥ//  
 Su.4.3.32  kaurparaṃ tu tathā
                        sandhimaṅguṣṭhenānumārjayet/ anumṛjya tataḥ sandhiṃ pīḍayet kūrparāccyutam//  
 Su.4.3.33  prasāryākuñcayeccainaṃ
                        snehasekaṃ ca dāpayet/ evaṃ jānuni gulphe ca maṇibandhe ca kārayet//  
 Su.4.3.34  ubhe tale same kṛtvā
                        talabhagnasya dehinaḥ/ badhnīyādāmatailena pariṣekaṃ ca kārayet//  
 Su.4.3.35 
 † mṛtpiṇḍaṃ dhārayet
                        pūrvaṃ lavaṇaṃ ca tataḥ param/ haste jātabale cāpi kuryāt pāṣāṇadhāraṇam//  
 Su.4.3.36  sannamunnamayet svinnamakṣakaṃ
                        musalena tu/ tathonnataṃ pīḍayecca badhnīyādgāḍhameva ca//  
 Su.4.3.37  ūruvaccāpi kartavyaṃ
                        bāhubhagnacikitsitam/ grīvāyāṃ tu vivṛttāyāṃ praviṣṭāyāmadho+api vā//  
 Su.4.3.38  avaṭāvatha hanvośca
                        pragṛhyonnamayennaram/ tataḥ kuśāṃ samaṃ dattvā vastrapaṭṭena veṣṭayet//  
 Su.4.3.39  uttānaṃ śāyayeccainaṃ
                        saptarātramatandriyaḥ/ hanvasthinī samānīya hanusandhau visaṃhate//  
 Su.4.3.40  svedayitvā sthiten samyak
                        pañcāṅgīṃ vitaredbhiṣak/ vātaghnamadhuraiḥ sarpiḥ siddhaṃ nasye ca pūjitam//  
 Su.4.3.41  abhagnāṃścalitān dantān
                        saraktānavapīḍayet/ taruṇasya manuṣyasya śītairālepayedvahiḥ//  
 Su.4.3.42  siktvā+ambubhistataḥ śītaiḥ
                        sandhānīyairupācaret/ utpalasya ca nālena kṣīrapānaṃ vidhīyate//  
 Su.4.3.43  jīrṇasya tu manuṣyasya
                        varjayeccalitān dvijān/ nāsāṃ sannāṃ vivṛttāṃ vā ṛjvīṃ kṛtvā śalākayā//  
 Su.4.3.44  pṛthaṅnasikayornāḍyau dvimukhyau
                        saṃpraveśayet/ tataḥ paṭṭena saṃveṣṭya ghṛtasekaṃ pradāpayet//  
 Su.4.3.45  bhagnaṃ karṇaṃ tu badhnīyāt
                        samaṃ kṛtvā ghṛtaplutam/ sadyaḥkṣatavidhānaṃ ca tataḥ pañcāt samācaret//  
 Su.4.3.46  mastuluṅgādvinā †  bhinne kapāle
                        madhusarpiṣī/ dattvā tato nibadhnīyāt saptāhaṃ ca pibedghṛtam//  
 Su.4.3.47  patanādabhighātādvā śūnamaṅgaṃ
                        yadakṣatam/ śītān pradehān sekāṃśca bhiṣak tasyāvacārayet//  
 Su.4.3.48  atha jaṅghorubhagnānāṃ
                        kapāṭaśayanaṃ hitam/ kīlakā bandhanārthaṃ ca pañca kāryā vijānatā//  
 Su.4.3.49  yathā na calanaṃ tasya bhagnasya
                        kriyate tathā/ sandherubhayato dvau dvau tale caikaśca kīlakaḥ//  
 Su.4.3.50  śroṇyāṃ vā pṛṣṭhavaṃśe vā
                        vakṣasyakṣakayostathā/ bhagnasandhivimokṣeṣu vidhimenaṃ samācaret//  
 Su.4.3.51  sandhīṃściravimuktāṃstu snigdhān
                        svinnān mṛdūkṛtān/ uktairvidhānairbuddhyā ca samyak prakṛtimānayet//  
 Su.4.3.52  kāṇḍabhagne prarūḍhe tu
                        viṣamolbaṇasaṃhite/ āpothya samayedbhagnaṃ tato bhagnavadācaret//  
 Su.4.3.53  kalpayennirgataṃ śuṣkaṃ
                        vraṇānte+asthi samāhitaḥ/ sandhyante vā kriyāṃ kuryāt savraṇe
                        vraṇabhagnavat//  
 Su.4.3.54  ūrdhvakāye tu bhagnānāṃ
                        mastiṣkyaṃ karṇapūraṇam/ ghṛtapānaṃ hitaṃ nasyaṃ praśākhāsvanuvāsanam//  
 Su.4.3.55  ata ūrdhvaṃ pravakṣyāmi tailaṃ
                        bhagnaprasādhakam/ rātrau rātrau tilān kṛṣṇān vāsayedasthire jale//  
 Su.4.3.56  divā divā śoṣayitvā gavāṃ
                        kṣīreṇa bhāvayet/ tṛtīyaṃ saptarātraṃ tu bhāvayenmadhukāmbunā//  
 Su.4.3.57  tataḥ kṣīraṃ punaḥ pītān
                        suśuṣkāṃścūrṇayedbhiṣak/ kākolyādiṃ sayaṣṭyāhvaṃ mañjiṣṭhāṃ sārivāṃ tathā//  
 Su.4.3.58  kuṣṭhaṃ sarjarasaṃ māṃsīṃ
                        suradāru sacandanam/ śatapuṣpāṃ ca saṃcūrṇya tilacūrṇena yojayet//  
 Su.4.3.59  pīḍanārthaṃ ca kartavyaṃ
                        sarvagandhaśṛtaṃ payaḥ/ caturguṇena payasā tattailaṃ vipacedbhiṣak//  
 Su.4.3.60  elāmaṃśumatīṃ patraṃ jīvakaṃ
                        tagaraṃ tathā/ rodhraṃ prapauṇḍarīkaṃ ca tathā kālānusāri(vā)ṇam//  
 Su.4.3.61  saireyakaṃ kṣīraśuklāmanantāṃ
                        samadhūlikām/ piṣṭvā śṛṅgāṭakaṃ caiva pūrvoktānyauṣadhāni ca//  
 Su.4.3.62  ebhistadvipacettailaṃ
                        śāstravinmṛdunā+agninā/ etattailaṃ sadā pathyaṃ bhagnānāṃ sarvakarmasu//  
 Su.4.3.63  ākṣepake pakṣaghāte tāluśoṣe
                        tathā+ardite/ manyāstambhe śiroroge karṇaśūle hanugrahe//  
 Su.4.3.64  bādhirye timire caiva ye ca
                        strīṣu kṣayaṃ gatāḥ/ pathyaṃ pāne tathā+abhyaṅge nasye bastiṣu bhojane † //  
 Su.4.3.65  grīvāskandhorasāṃ
                        vṛddhiramunaivopajāyate/ mukhaṃ ca padmapratimaṃ sasugandhisamīraṇam//  
 Su.4.3.66  gandhatailamidaṃ nāmnā
                        sarvavātavikāranut/ rājārhametat kartavyaṃ rājñāmeva vicakṣaṇaiḥ//  
 Su.4.3.67  trapuṣākṣpriyālānāṃ tailāni
                        madhuraiḥ saha/ vasāṃ dattvā yathālābhaṃ kṣīre daśaguṇe pacet//  
 Su.4.3.68  snehottamamidaṃ cāśu
                        kuryādbhagnaprasādhanam/ pānābhyañjananasyeṣu bastikarmaṇi secane//  
 Su.4.3.69  bhagnaṃ naiti yathāpākaṃ
                        prayateta tathā bhiṣak/ pakvamāṃsasirāsnāyu taddhi kṛcchreṇa sidhyati//  
 Su.4.3.70  bhagnaṃ
                        sandhimanāviddhamahīnāṅgamanulbaṇam/ sukhaceṣṭāpracāraṃ ca saṃhitaṃ
                        samyagādiśet// 
 iti suśrutasaṃhitāyāṃ cikitsāsthāne bhagnacikitsitaṃ nāma
                        tṛtīyo+adhyāyaḥ //3// 
 
 
                    caturtho+adhyāyaḥ/
                     Su.4.4.1  athāto bātavyādhicikitsitaṃ
                        vyākhyāsyāmaḥ//  
 Su.4.4.2  yathovāca bhagavān dhanvantariḥ//  
 Su.4.4.3  āmāśayagate vāte cchardayitvā
                        yathākramam/ deyaḥ ṣaḍdharaṇo yogaḥ saptarātraṃ sukhāmbunā//  
 Su.4.4.4  citrakendrayave pāṭhā
                        kaṭukā+ativiṣā+abhayā/ vātavyādhipraśamano yogaḥ ṣaḍdharaṇaḥ smṛtaḥ//  
 Su.4.4.5  pakvāśayagate cāpi deyaṃ
                        snehavirecanam/ bastayaḥ śodhanīyāśca prāśāśca lavaṇottarāḥ//  
 Su.4.4.6  kāryo bastigate cāpi
                        vidhirbastiviśodhanaḥ/ śrotrādiṣu prakupite kāryaścānilahā kramaḥ//  
 Su.4.4.7  snehābhyaṅgopanāhāśca
                        mardanālepanāni ca/ tvaṅmāṃsāsṛksirāprāpte kuryāt cāsṛgvimokṣaṇam//  
 Su.4.4.8 
                        snehopanāhāgnikarmabandhanonmardanāni ca/ snāyusandhyasthisaṃprāpte
                        kuryādvāyāvatandritaḥ//  
 Su.4.4.9  niruddhe+asthani vā vāyau
                        pāṇimanthena  † dārite/
                        nāḍīṃ dattvā+asthani bhiṣak cūṣayetpavanaṃ balī//  
 Su.4.4.10  śukraprāpte+anile kāryaṃ
                        śukradoṣacikitsitam/ avagāhakuṭīkarṣūprastarābhyaṅgabastibhiḥ//  
 Su.4.4.11  jayet sarvāṅgajaṃ vātaṃ
                        sirāmokṣaiśca buddhimān/ ekāṅgagaṃ ca matimāñchṛṅgaiścāvasthitaṃ jayet//  
 Su.4.4.12  balāsapittaraktaistu
                        saṃsṛṣṭamavirodhibhiḥ/ suptivāte tvasṛṅmokṣaṃ kuryāttu bahuśo bhiṣak//  
 Su.4.4.13  dihyācca
                        lavaṇāgāradhūmaistailasamanvitaiḥ/ pañcamūlīśṛtaṃ kṣīraṃ phalāmlo rasa eva
                        ca//  
 Su.4.4.14  susnigdho dhanyayūṣo vā hito
                        vātavikāriṇām/ kākolyādiḥ savātaghnaḥ sarvāmladravyasaṃyutaḥ//  
 Su.4.4.15  sānūpaudakamāṃsastu
                        sarvasnehasamanvitaḥ/ sukhoṣṇaḥ spaṣṭalavaṇaḥ sālvaṇaḥ parikīrtitaḥ//  
 Su.4.4.16  tenopanāhaṃ kurvīta sarvadā
                        vātarogiṇām/ kuñcyamānaṃ rujārtaṃ vā gātraṃ stabdhamathāpi vā//  
 Su.4.4.17  gāḍhaṃ paṭṭairnibadhnīyāt
                        kṣaumakārpāsikaurṇikaiḥ/ biḍālanakulondrāṇāṃ carmagoṇyāṃ mṛgasya vā//  
 Su.4.4.18  praveśayedvā svabhyaktaṃ
                        sālvaṇenopanāhitam/ skandhavakṣastrikaprāptaṃ vāyuṃ manyāgataṃ tathā//  
 Su.4.4.19  vamanaṃ hanti nasyaṃ ca kuśalena
                        prayojitam/ śirogataṃ śirobastirhanti vā+asṛgvimokṣaṇam//  
 Su.4.4.20  snehaṃ mātrāsahasraṃ tu
                        dhārayettatra yogataḥ/ sarvāṅgatamekāṅgasthitaṃ vā+api samīraṇam//  
 Su.4.4.21  ruṇaddhi kevalo
                        bastirvāyuvegamivācalaḥ/ snehasvedastathā+abhyaṅgo bastiḥ snehavirecanam//  
 Su.4.4.22  śirobastiḥ śiraḥsneho dhūmaḥ
                        snaihika eva ca/ sukhoṣṇaḥ snehagaṇḍūṣo nasyaṃ snaihikameva ca//  
 Su.4.4.23  rasāḥ kṣīrāṇi māṃsāni snehāḥ
                        snehānvitaṃ ca yat/ bhojanāni phalāmlāni snigdhāni lavaṇāni ca//  
 Su.4.4.24  sukhoṣṇāśca parīṣekāstathā
                        saṃvāhanāni ca/ kuṅkumāgurupatrāṇi kuṣṭhailātagarāṇi ca//  
 Su.4.4.25  kauśeyaurṇikaraumāṇi kārpāsāni
                        gurūṇi ca/ nivātātapayuktāni tathā garbhagṛhāṇi ca//  
 Su.4.4.26  mṛdvī śayyā+agnisaṃtāpo
                        brahmacaryaṃ tathaiva ca/ samāsenaivamādīni yojyānyanilarogiṣu//  
 Su.4.4.27 
                        trivṛddantīsuvarṇakṣīrīsaptalāśaṅkhinītriphalāviḍaṅgānāmakṣasamāḥ  † bhāgāḥ, bilvamātraḥ
                        kalkastilvakamūlakampillakayoḥ, triphalārasadadhipātre dve dve,
                        ghṛtapātramekaṃ, tadaikadhyaṃ saṃsṛjya vipacet; tilvakasarpiretat
                        snehavirecanamupadiśanti vātarogiṣu/
                        tilvakavidhirevāśokaramyakayordraṣṭavyaḥ//  
 Su.4.4.28 
                        tilaparipīḍanopakaraṇakāṣṭhānyāhṛtyānalpakālaṃ tailaparipītānyaṇūni
                        khaṇḍaśaḥ kalpayitvā+avakṣudya mahati kaṭāhe pānīyenābhiplāvya kvāthayet,
                        tataḥ snehamambupṛṣṭhādyadudeti tat sarakapāṇyoranyatareṇādāya
                        vātaghnauṣadhapratīvāpaṃ snehapākakalpena vipacet, etadaṇutailamupadiśanti
                        vātarogiṣu; aṇubhyastailadravyebhyo niṣpādyata ityaṇutailam//  
 Su.4.4.29  atha
                        mahāpañcamūlakāṣṭhairbahubhiravadahyāvanipradeśamasitamuṣitamekarātramupaśānte+agnāvapohya
                        bhasma nivṛttāṃ bhūmiṃ vidārigandhādisiddhena tailaghaṭaśatena
                        tulyapayasā+abhiṣicyaikarātramavasthāpya tato yāvatī mṛttikā snigdhā
                        syāttāmādāyoṣṇodakena mahati kaṭāhe+abhyāsiñcet, tatra yattailamuttiṣṭhettat
                        pāṇibhyāṃ paryādāya svanuguptaṃ nidadhyāt; tatastailaṃ
                        vātaharauṣadhakvāthamāṃsarasakṣīrāmlabhāgasahasreṇa sahasrapākaṃ
                        vipacedyāvatā kālena śaknuyāt paktuṃ, prativāpaścātra haimavatā
                        dakṣiṇāpathagāśca gandhā vātaghnāni ca, tasmin sidhyati
                        śaṅkhānādhmāpayeddundubhīnāghātayecchatraṃ dhārayedbālavyajanaiśca
                        vījayedbrāhmaṇasahasraṃ bhojayet, tat sādhu siddhamavatārya sauvarṇe rājate
                        mṛnmaye vā pātre svanuguptaṃ nidadhyāt, tadetat sahasrapākamaprativāravīryaṃ
                        rājārhaṃ tailam; evaṃ bhāgaśatavipakvaṃ śatapākam//  
 Su.4.4.30 
                        gandharvahastamuṣkakanaktamālāṭarūṣakapūtīkāragvadhacitrakādīnāṃ
                        patrāṇyārdrāṇi lavaṇena sahodūkhale+avakṣudya snehaghaṭe prakṣipyāvalipya
                        gośakṛdbhirdāhayet; etatpatralavaṇamupadiśanti vātarogeṣu//  
 Su.4.4.31  evaṃ
                        snuhīkāṇḍavārtākuśigrulavaṇāni saṃkṣudya ghaṭaṃ pūrayitvā
                        sarpistailavasāmajjabhiḥ prakṣipyāvalipya gośakṛdbhirdāhayet; etat
                        snehalavaṇamupadiśanti vātarogeṣu/(iti kāṇḍalavaṇam)//  
 Su.4.4.32 
                            gaṇḍīrapalāśakuṭajabilvārkasnuhyapāmārgapāṭalāpāribhadrakanādeyīkṛṣṇagandhānīpanimbanirdahanyaṭarūṣakanaktamālakapūtikabṛhatīkaṇṭakārikābhallātakeṅgudīvaijayantīkadalībāṣpadvayekṣurakendravāruṇīśvetamokṣakāśokā †  ityevaṃ vargaṃ
                        samūlapatraśākhamārdramāhṛtya lavaṇena saha saṃsṛjya pūrvavaddagdhvā
                        kṣārakalpena parisrāvya vipacet, prativāpaścātra hiṅgvādibhiḥ
                        pippalyādibhirvā/ ityetat kalyāṇakalavaṇaṃ
                        vātarogagulmaplīhāgniṣaṅgājīrṇārśo+arocakārtānāṃ kāsādibhiḥ
                        kṛmibhirupadrutānāṃ copadiśanti pānabhojaneṣvapīti//  
 Su.4.4.33  bhavati cātra
                        viṣyandanāduṣṇabhāvāddoṣāṇāṃ ca vipācanāt/ saṃskārapācanāccedaṃ vātarogeṣu
                        śasyate// 
 iti śrīsuśrutasaṃhitāyāṃ cikitsāsthāne vātavyādhicikitsitaṃ nāma
                        caturtho+adhyāyaḥ //4// 
 
 
                    pañcamo+adhyāyaḥ/
                     Su.4.5.1  athāto mahāvātavyādhicikitsitaṃ
                        vyākhyāsyāmaḥ//  
 Su.4.5.2  yathovāca bhagavān dhanvantariḥ//  
 Su.4.5.3  dvividhaṃ
                        vātaśoṇitamuttānamavagāḍhaṃ cetyeke bhāṣante; tattu na samyak, taddhi
                        kuṣṭhavaduttānaṃ bhūtvā kālāntareṇāvagāḍhībhavati, tasmānna dvividham//  
 Su.4.5.4  tatra balavadvigrahādibhiḥ
                        prakupitasya vāyorgurūṣṇādhyaśanaśīlasya praduṣṭaṃ śoṇitaṃ mārgamāvṛtya
                        vātena sahaikībhūtaṃ yugapadvātaraktanimittāṃ vedanāṃ janayatīti vātaraktam/
                        tattu pūrvaṃ hastapādayoravasthānaṃ kṛtvā paścāddehaṃ vyāpnoti/ tasya
                        pūrvarūpāṇitodadāhakaṇḍūśophastambhatvakpāruṣyasirāsnāyudhamanīspandanasakthidaurbalyāni
                        śyāvāruṇamaṇḍalotpattiścākasmāt pāṇipādatalāṅguligulphamaṇibandhaprabhṛtiṣu,
                        tatrāpratikāriṇo+apacāriṇaśca rogo vyaktataraḥ, tasya lakṣaṇamuktaṃ;
                        tatrāpratikāriṇo vaikalyaṃ bhavati//  
 Su.4.5.5  bhavati cātra prayaśaḥ sukumārāṇāṃ
                        mithyāhāravihāriṇām/ sthūlānāṃ sukhināṃ cāpi vātaraktaṃ prakupyati//  
 Su.4.5.6  tatra
                        prāṇamāṃsakṣayapipāsājvaramūrcchāśvāsakāsastambhārocakāvipākavisaraṇasaṃkocanairanupadrutaṃ
                        balavantamātmavantamupakaraṇavantaṃ copakramet//  
 Su.4.5.7  tatra ādāveva
                        bahuvātarūkṣamlānāṅgādṛte
                        mārgāvaraṇādduṣṭaśoṇitamasakṛdalpālpamavasiñcedvātakopabhayāt/ tato
                        vamanādibhirupakramairupapādya pratisaṃsṛṣṭabhaktaṃ vātaprabale purāṇaghṛtaṃ
                        pāyayet/ ajākṣīraṃ vā+ardhatailaṃ madhukākṣayayuktaṃ, śṛgālavinnāsiddhaṃ vā
                        śarkarāmadhumadhuraṃ, śuṇṭhīśṛṅgāṭakakaśerukasiddhaṃ vā,
                        śyāmārāsnāsuṣavīśṛgālavinnāpīluśatāvarīśvadaṃṣṭrādvipañcamūlīsiddhaṃ vā/
                        dvipañcamūlīkvāthāṣṭaguṇasiddhena payasā
                        madhukameṣaśṛṅgīśvadaṃṣṭrāsaralabhadradāruvacāsurabhikalkapratīvāpaṃ tailaṃ
                        pācayitvā pānādiṣūpayuñjīta,
                        śatāvarīmayūrakakiṇihyajamodāmadhukakṣīravidārībalātibalātṛṇapañcamūlīkvāthasiddhaṃ
                        vā kākolyādiprativāpaṃ, balātailaṃ śatapākaṃ veti/ vātaharamūlasiddhena ca
                        payasā pariṣecanamamlairvā kurvīta/ yavamadhukairaṇḍatilavarṣābhūbhirvā
                        pradehaḥ kāryaḥ/ tatra cūrṇiteṣu yavagodhūmatilamudgamāṣeṣu pratyekaśaḥ
                        kākolīkṣīrakākolījīvakarṣabhakabalātibalābisamṛṇālaśṛgālavinnāmeṣaśṛṅgīpriyālaśarkarākaśerukasurabhivacākalkamiśreṣūpanāhārthaṃ
                        sarpistailavasāmajjadugdhasiddhāḥ pañca pāyasā vyākhyātāḥ,
                        snaihikaphalasārotkārikā vā, cūrṇiteṣu yavagodhūmatilamudgamāṣeṣu
                        matsyapiśitaveśavāro vā,
                        balvapeśikātagaradevadārusaralārāsnāhareṇukuṣṭhaśatapuṣpailāsurādadhimastuyukta
                        upanāhaḥ, mātuluṅgāmlasaindhavaghṛtamiśraṃ madhuśigrumūlamālepastilakalko
                        veti vātaprabale//  
 Su.4.5.8  pittaprabale
                        drākṣārevatakaṭphalapayasyāmadhukacandanakāśmaryakaṣāyaṃ
                        śarkarāmadhumadhuraṃ pāyayet,
                            śatāvarīmadhukapaṭolatriphalākaṭurohiṇīkaṣāyaṃ † , guḍūcīkaṣāyaṃ vā, pittajvaraharaṃ vā
                        candanādikaṣāyaṃ śarkarāmadhumadhuraṃ, madhuratiktakaṣāyasiddhaṃ vā sarpiḥ;
                        bisamṛṇālabhadraśriyapadmakakaṣāyeṇārdhakṣīreṇa pariṣekaḥ,
                        kṣīrekṣurasairmadhukaśarkarātaṇḍulodakairvā drākṣekṣukaṣāyamiśrairvā
                        mastumadyadhānyāmlaiḥ; jīvanīyasiddhena vā sarpiṣā+abhyaṅgaḥ,
                        śatadhautaghṛtena vā, kākolyādikalkakaṣāyavipakvena vā sarpiṣā;
                        śāliṣaṣṭikanalavañjulatālīsaśṛṅgāṭakagaloḍyagaurīgairikaśaivalapadmakapadmapatraprabhṛtibhirdhānyāmlapiṣṭaiḥ
                        pradeho ghṛtamiśraḥ, vātaprabale+apyeṣa sukhoṣṇaḥ pradehaḥ kāryaḥ//  
 Su.4.5.9  raktaprabale+apyevaṃ, bahuśaśca
                        śoṇitamavasecayet, śītatamāśca pradehāḥ kāryā iti//  
 Su.4.5.10  śleṣmaprabale
                        tvāmalakaharidrākaṣāyaṃ madhumadhuraṃ pāyayet, triphalākaṣāyaṃ  † vā;
                        madhukaśṛṅgaveraharītakītiktarohiṇīkalkaṃ vā sakṣaudraṃ,
                        mūtratoyayoranyatareṇa guḍaharītakīṃ vā bhakṣayet;
                        tailamūtrakṣārodakasurāśuktakaphaghnauṣadhaniḥkvāthaiśca pariṣekaḥ,
                        āragvadhādikaṣāyairvoṣṇaiḥ; mastumūtrasurāśuktamadhukasārivāpadmakasiddhaṃ
                        vā ghṛtamabhyaṅgaḥ; tilasarṣapātasīyavacūrṇāni
                        śleṣmātakakapitthamudhuśigrumiśrāṇi kṣāramūtrapiṣṭāni pradehaḥ;
                        śvetasarṣapakalkaḥ, tilāśvagandhākalkaḥ, priyālaselukapitthakalkaḥ,
                        madhuśigrupunarnavākalkaḥ, vyoṣatiktāpṛthakparṇībṛhatīkalka ityeteṣāṃ pañca
                        pradehāḥ sukhoṣṇāḥ kṣārodakapiṣṭāḥ, śāliparṇī pṛśniparṇī bṛhatyau vā
                        kṣīrapiṣṭāstarpaṇamiśrāḥ//  
 Su.4.5.11  saṃsarge sannipāte ca
                        kriyāpathamuktaṃ miśraṃ kuryāt//  
 Su.4.5.12  sarveṣu ca guḍaharītakīmāseveta;
                        pippalīrvā kṣīrapiṣṭā vāripiṣṭā vā pañcābhivṛddhyā daśābhivṛddhyā vā pibet
                        kṣīraudanāhāro daśarātraṃ, bhūyaścāpakarṣayet, evaṃ yāvat pañca daśa veti;
                        tadetat pippalīvardhamānakaṃ
                        vātaśoṇitaviṣamajvarārocakapāṇḍurogaplīhodarārśaḥkāsaśvāsaśophaśoṣāgnisādahṛdrogodarāṇyapahanti;
                        jīvanīyapratīvāpaṃ sarpiḥ payasā pācayitvā+abhyajyāt;
                        sahāsahadevācandanamūrvāmustāpriyālaśatāvarīkaśerupadmakamadhukaśatapuṣpāvidārīkuṣṭhāni
                        kṣīrapiṣṭaḥ pradeho ghṛtamaṇḍayuktaḥ,
                        saireyakāṭarūṣakabalātibalājīvantīsuṣavīkalko vā cchāgakṣīrapiṣṭaḥ,
                        gokṣīrapiṣṭaḥ kāśmaryamadhukatarpaṇakalko vā;
                        madhūcchiṣṭamañjiṣṭhāsarjarasasārivākṣīrasiddhaṃ piṇḍatailamabhyaṅgaḥ;
                        sarveṣu ca purāṇaghṛtamāmalakarasavipakvaṃ vā pānārthe; jīvanīyasiddhaṃ
                        pariṣekārthe, kākolyādikvāthakalkasiddhaṃ vā; suṣavīkvāthakalkasiddhaṃ vā,
                        kāravellakakvathamātrasiddhaṃ vā; balātailaṃ vā
                        pariṣekāvagāhabastibhojaneṣu; śāliṣaṣṭikayavagodhūmānnamanavaṃ bhuñjīta
                        payasā jāṅgalarasena vā mudgayūṣeṇa vā+anamlena; śoṇitamokṣaṃ cābhīkṣṇaṃ
                        kurvīta; ucchitadoṣe ca vamanavirecanāsthāpanānuvāsanakarma kartavyam//  
 Su.4.5.13  (/
                        paṭolatriphalābhīruguḍūcīkaṭukākṛtam/ kvāthaṃ pītvā jayatyāśu vātaśoṇitajāṃ
                            rujam † //)  
 Su.4.5.14  bhavanti cātra evamādyaiḥ
                        kriyāyogairacirotpatitaṃ sukham/ vātāsṛk sādhyate vaidyairyāpyate tu
                        cirotthitam//  
 Su.4.5.15 
                        upanāhaparīṣekapradehābhyañjanāni ca/ śaraṇānyapravātāni manojñāni mahānti
                        ca//  
 Su.4.5.16  mṛdugaṇḍopadhānāni śayanāni
                        sukhāni ca/ vātarakte praśasyante mṛdusaṃvāhanāni ca//  
 Su.4.5.17  vyāyāmaṃ maithunaṃ
                        kopamuṣṇāmlalavaṇāśanam/ divāsvapnamabhiṣyandi guru cānnaṃ vivarjayet//  
 Su.4.5.18 
                        apatānakinamasrastākṣamavakrabhruvamastabdhameḍhramasvedanamavepanamapralāpinamakhaṭvāpātinamabahirāyāminaṃ
                        copakramet/ tatra prāgeva snehābhyaktaṃ svinnaśarīramavapīḍanena
                        tīkṣṇenopakrameta śiraḥśuddhyarthaṃ; anantaraṃ
                        vidārigandhādikvāthamāṃsarasakṣīradadhipakvaṃ sarpiracchaṃ pāyayet, tathā hi
                        nātimātraṃ vāyuḥ prasarati; tato bhadradārvādivātaghnagaṇamāhṛtya
                        sayavakolakulatthaṃ sānūpaudakamāṃsaṃ pañcavargamekataḥ prakvāthya tamādāya
                        kaṣāyamamlakṣīraiḥ sahonmiśraca sarpistailavasāmajjabhiḥ saha
                        vipacenmadhurakapratīvāpaṃ, tadetattraivṛtamapatānakināṃ
                        pariṣekāvagāhābhyaṅgapānabhojanānuvāsananasyeṣu vidadhyāt; yathoktaiśca
                        svedavidhānaiḥ svedayet, balīyasi vāte sukhoṣṇatuṣabusakarīṣapūrṇe kūpe
                        nidadhyādāmukhāt, taptāyāṃ vā  † rathakāracullyāṃ taptāyāṃ vā śilāyāṃ surāpariṣiktāyāṃ
                        palāśadalacchannāyāṃ śāyayet, kṛśarāveśavārapāyasairvā svedayet/
                        mūlakorubūsphūrjārjakārkasaptalāśaṅkhinīsvarasasiddhaṃ tailamapatānakināṃ
                        pariṣekādiṣūpayojyam/ abhuktavatā pītamamlaṃ dadhi
                        maricavacāyuktamapatānakaṃ hanti; tailasarpirvasākṣaudrāṇi vā/
                        etacchuddhāvātāpatānakavidhānamuktaṃ, saṃsṛṣṭe saṃsṛṣṭaṃ kartavyam/
                        vegāntareṣu cāvapīḍaṃ dadyāt;
                        tāmracūḍakarkaṭakṛṣṇamatsyaśiśumāravarāhavasāścāseveta, kṣīrāṇi vā
                        vātaharasiddhāni, yavakolakulatthamūlakadadhighṛtatailasiddhā vā yavāgūḥ;
                        snehavirecanāsthāpanānuvāsanaiścainaṃ  † daśarātrāhṛtavegamupakrameta; vātavyādhicikitsitaṃ
                        cāvekṣeta; rakṣākarma ca kuryāditi//  
 Su.4.5.19  pakṣāghātopadrutamamlānagātraṃ
                        sarujamātmavantamupakaraṇavantaṃ copakramet/ tatra prāgeva
                        snehasvedopapannaṃ mṛdunā śodhanena saṃśodhyānuvāsyāsthāpya ca
                        yathākālamākṣepakavidhānenopacaret; vaiśeṣikaścātra  † mastiṣkyaḥ śirobastiḥ,
                        aṇutailamabhyaṅgārthe, sālvaṇamupanāhārthe, balātialamanuvāsanārthe;
                        evamatandritastrīṃścaturo vā māsān kriyāpathamupaseveta//  
 Su.4.5.20  manyāstambhe+apyetadeva
                        vidhānaṃ, viśeṣato vātaśleṣmaharairnasyai rūkṣasvedaiścopacaret//  
 Su.4.5.21  apatantrakāturaṃ nāpatarpayet,
                        vamanānuvāsanāsthāpanāni na niṣeveta, vātaśleṣmoparuddhocchvāsaṃ tīkṣṇaiḥ
                        pradhmāpanairmokṣayet, tumburupuṣkarāhvahiṅgvamlavetasapathyālavaṇatrayaṃ
                        yavakvāthena pātuṃ prayacchet, pathyāśatārdhe sauvarcaladvipale caturguṇe
                        payasi sarpiḥprasthaṃ siddhaṃ; vātaśleṣmāpanucca karma kuryāt//  
 Su.4.5.22  arditāturaṃ
                        balavantamātmavantamupakaraṇavantaṃ ca vātavyādhividhānenopacaret,
                        vaiśeṣikaiśca mastiṣkyaśirobastinasyadhūmopanāhasnehanāḍīsvedādibhiḥ; tataḥ
                        satṛṇaṃ mahāpañcamūlaṃ kākolyādiṃ vidārigandhādimaudakānūpamāṃsaṃ
                        tathaivaudakakandāṃścāhṛtya dviguṇodake kṣīradroṇe niḥkvāthya  † kṣīrāvaśiṣṭamavatārya
                        parisrāvya tailaprasthenonmiśrya punaragnāvadhiśraget, tatastailaṃ
                        kṣīrānugatamavatārya śītībhūtamabhimathnīyāt, tatra yaḥ sneha
                        uttiṣṭhettamādāya madhurauṣadhasahākṣīrayuktaṃ vipacet, etat
                        kṣīratailamarditāturāṇāṃ pānābhyaṅgādiṣūpayojyaṃ; tailahīnaṃ vā
                        kṣīrasarpirakṣitarpaṇamiti//  
 Su.4.5.23 
                            ghṛdhrasīviśvācīkroṣṭukaśiraḥkhañjapaṅgulavātakaṇṭākapādadāhapādaharṣavabāhukabādhiryadhamanīgatavātarogeṣu †  yathoktaṃ yathoddeśaṃ
                        ca sirāvyadhaṃ kuryāt, anyatrāvabāhukāt; vātavyādhicikitsitaṃ cāvekṣeta//  
 Su.4.5.24  karṇaśūle tu śṛṅgaverarasaṃ
                        tailamdhusaṃsṛṣṭaṃ saidhavopahitaṃ sukhoṣṇaṃ karṇe dadyāt,
                        ajāmūtramadhutailāni vā, mātuluṅgadāḍimatintiḍīkasvarasamūtrasiddhaṃ tailaṃ,
                        śuktasurātakramūtralavaṇasiddhaṃ vā; nāḍīsvedaiśdca svedayet,
                        vātavyādhicikitsāṃ cāvekṣeta; bhūyaścottare vakṣyāmaḥ//  
 Su.4.5.25  tūnīpratūnyoḥ
                        snehalavaṇamuṣṇodakena pāyayet, pippalyādicūrṇaṃ vā, hiṅguyavakṣārapragāḍhaṃ
                        vā sarpiḥ, bastibhiścainamupakramet//  
 Su.4.5.26  ādhmāne tvaparpaṇapāṇitāpa( † dīpanacūrṇa)phalavartikriyāpācanīyadīpanīyabastibhirupācaret;
                        laṅghanānantaraṃ cānnakāle dhānyakajīrakādidīpanasiddhānyannāni/
                        pratyādhmāne chardanāpatarpaṇadīpanāni kuryāt//  
 Su.4.5.27 
                        aṣṭhīlāpratyaṣṭhīlayorgulmābhyantaravidradhivat kriyāvibhāga iti//  
 Su.4.5.28 
                        hiṅgutrikaṭuvacājamodādhānyājagandhādāḍimatintiḍīkapāṭhācitrakayavakṣārasaindhavaviḍasaurvacalasvarjikāpippalīmūlāmlavetasaśaṭīpuṣkaramūlahapuṣācavyājājīpathyāścūrṇayitvā
                        mātuluṅgālena bahuśaḥ paribhāvyākṣamātrā guṭikāḥ kārayet; tataḥ
                        prātarekaikāṃ vātavikārī bhakṣayet, eṣa yogaḥ
                        kāsaśvāsagulmodarārocakahṛdrogādhmānapārśvodarabastiśūlānāhamūtrakṛcchraplīhārśastūnīpratūnīrapahanti//  
 Su.4.5.29  bhavanti cātra kevalo doṣayukto
                        vā dhātubhirvā++āvṛto+anilaḥ/ vijñeyo lakṣaṇohābhyāṃ cikitsyaścāvirodhataḥ//  
 Su.4.5.30  rujāvantaṃ ghanaṃ śītaṃ śophaṃ
                        medoyuto+anilaḥ/ karoti yasya taṃ vaidyaḥ śothavat samupācaret//  
 Su.4.5.31  kaphamedovṛto vāyuryadorū
                        pratipadyate/ tadā+aṅgamardastaimityaromaharṣarujājvaraiḥ † //  
 Su.4.5.32  nidrayā cārditau stabdhau †  śītalāvapracetanau/
                        gurukāvasthirāvūrū na svāviva ca manyate//  
 Su.4.5.33 
                        tamūrustambhamityāhurāḍhyavātamathāpare/ snehavarjaṃ pibettatra cūrṇaṃ
                        ṣaḍdharaṇaṃ naraḥ//  
 Su.4.5.34  hitamuṣṇāmbunā tadvat
                        pippalyādigaṇaiḥ kṛtam/ lihyādvā traiphalaṃ cūrṇaṃ kṣaudreṇa kaṭukānvitam//  
 Su.4.5.35  mūtrairvā guggulaṃ śreṣṭhaṃ
                        pibedvā+api śilājatu/ tato hanti kaphākrāntaṃ samedaskaṃ prabhañjanam//  
 Su.4.5.36  hṛdrogamaruciṃ gulmaṃ
                        tathā+abhyantaravidradhim/ sakṣāramūtrasvedāṃśca rūkṣāṇyutsādanāni ca//  
 Su.4.5.37  kuryāddihyācca mūtrāḍhyaiḥ
                        karañjaphalasarṣapaiḥ/ bhojyāḥ purāṇaśyāmākakodravohālaśālayaḥ//  
 Su.4.5.38  śuṣkamūlakayūṣeṇa paṭolasya
                        rasena vā/ jāṅgalairaghṛtairmāṃsaiḥ śākaiścālavaṇairhitaiḥ//  
 Su.4.5.39  yadā syātāṃ parikṣīṇe bhūyiṣṭhe
                        kaphamedasī/ tadā snehādikaṃ karma punaratrāvacārayet//  
 Su.4.5.40  sugandhiḥ sulaghuḥ
                        sūkṣmastīkṣṇoṣṇaḥ kaṭuko rase/ kaṭupākaḥ saro hṛdyo gugguluḥ
                        snigdhapicchilaḥ//  
 Su.4.5.41  sa navo bṛṃhaṇo vṛṣyaḥ
                        purāṇastvapakarṣaṇaḥ/ taikṣṇyauṣṇyātkaphavātaghnaḥ saratvānmalapittanut//  
 Su.4.5.42  saugandhyāt pūtikoṣṭhaghnaḥ
                        saukṣmyāccānaladīpanaḥ/ taṃ prātastriphalādārvīpaṭolakuśavāribhiḥ//  
 Su.4.5.43  pibedāvāpya vā mūtraiḥ
                        kṣārairuṣṇodakena vā/ jīrṇe yūṣarasaiḥ kṣīrairbhuñjāno hanti  † māsataḥ//  
 Su.4.5.44  gulmaṃ mehamudāvartamudaraṃ
                        sabhagandaram/ kṛmikṇḍvaruciśvitrāṇyarbudaṃ granthimeva ca//  
 Su.4.5.45  nāḍyāḍhyavātaśvayathūn
                        kuṣṭhaduṣṭavraṇāṃśca saḥ/ koṣṭhasandhyasthigaṃ vāyuṃ
                        vṛkṣamindrāśaniryathā// 
 iti śrīsuśrutasaṃhitāyāṃ cikitsāsthāne mahāvātavyādhicikitsitaṃ nāma
                        pañcamo+adhyāyaḥ //5// 
 
 
                    ṣaṣṭho+adhyāyaḥ/
                     Su.4.6.1  athāto+arśasāṃ cikitsitaṃ
                        vyākhyāsyāmaḥ//  
 Su.4.6.2  yathovāca bhagavān dhanvantariḥ//  
 Su.4.6.3  caturvidho+arśasāṃ sādhanopāyaḥ/
                        tadyathā bheṣajaṃ kṣāro+agniḥ śastramiti/ tatra
                        acirakālajātānyalpadoṣaliṅgopadravāṇi bheṣajasādhyāni,
                        mṛduprasṛtāvagāḍhānyucchritāni kṣāreṇa, karkaśasthirapṛthukaṭhinānyagninā,
                        tanumūlanyucchritāni kledavanti ca śastreṇa/ tatra
                        bheṣajasādhyānāmarśasāmadṛśyānāṃ ca bheṣajaṃ bhavati,
                        kṣārāgniśastrasādhyānāṃ tu vidhānamucyamānamupadhāraya//  
 Su.4.6.4  tatra
                        balavantamāturamarśobhirupadrutamupasnigdhaṃ
                        parisvinnamanilavedanābhivṛddhipraśamārthaṃ snigdhamuṣṇamalpamannaṃ
                        dravaprāyaṃ bhuktavantamupaveśya saṃvṛ(bhṛ)te śucau deśe sādhāraṇe vyabhre
                        kāle same phalake śayyāyāṃ vā pratyādityagudamanyasyotsaṅge
                        niṣaṇṇapūrvakāyamuttānaṃ kiñcidunnatakaṭikaṃ  † vastrakambalakopaviṣṭaṃ yantraṇaśāṭakena
                        parikṣiptagrīvāsakthiṃ parikarmibhiḥ suparigṛhītamaspandanaśarīraṃ kṛtvā
                        tato+asmai ghṛtābhyaktagudāya ghṛtābhyaktaṃ yantramṛjvanumukhaṃ pāyau śanaiḥ
                        śanaiḥ pravāhamāṇasya praṇidhāya, praviṣṭe cārśo vīkṣya, śalākayotpīḍya,
                        picuvastrayoranyatareṇa pramṛjya, kṣāraṃ pātayet; pātayitvā ca pāṇinā
                        yantradvāraṃ pidhāya vākcchatamātramupekṣeta, tataḥ parmṛjya kṣārabalaṃ
                        vyādhibalaṃ cāvekṣya punarālepayet, athārśaḥ
                        pakvajāmbavapratīkāśamavasannamīṣannatamabhisamīkṣyopāvartayet, kṣāraṃ
                        prakṣālayeddhānyāmlena dadhimastuśuktaphalāmlairvā, tato yaṣṭīmadhukamiśreṇa
                        sarpiṣā nirvāpya yantramapanīyotthāpyāturamuṣṇodakopaviṣṭaṃ śītābhiradbhiḥ
                        pariṣiñcet, aśītābhirityeke, tato nirvātamāgāraṃ praveśyācārikamādiśet;
                        sāvaśeṣaṃ punardahet; evaṃ saptarātrāt saptarātrādekaikamupakrameta; tatra
                        bahuṣu pūrvṃa dakṣiṇaṃ sādhayet, dakṣiṇādvāmaṃ, vāmāt pṛṣṭhajaṃ,
                        tato+agrajamiti//  
 Su.4.6.5  tatra
                        vātaśleṣmanimittānyagnikṣārābhyāṃ sādhayet, kṣāreṇaiva mṛdunā
                        pittaraktanimittāni//  
 Su.4.6.6  tatra
                        vātānulomyamannaruciragnidīptirlāghavaṃ balavarṇotpattirmanastuṣṭiriti
                        samyagdagdhaliṅgāni, atidagdhe tu gudāvadaraṇaṃ dāho mūrcchā jvaraḥ pipāsā
                        śoṇitātipravṛttistannimittāścopadravā bhavanti, dhyāmālpavraṇatā
                        kaṇḍūranilavaiguṇyamindiryāṇāmaprasādo vikārasya cāśāntirhīnadagdhe//  
 Su.4.6.7  mahānti ca prāṇavatacchittvā
                        dahet, nirgatāni cātyarthaṃ doṣapūrṇāni yantrādvinā
                        svedābhyaṅgasnehāvagāhopanāhavisrāvaṇālepakṣārāgniśastrairupācaret;
                        pravṛttaraktāni ca raktapittavidhānena, bhinnapurīṣāṇi cātīsāravidhānena,
                        baddhavarcāṃsi snehapānavidhānenodāvartavidhānena vā; eṣa
                        sarvasthānagatānāmarśasāṃ dahanakalpaḥ//  
 Su.4.6.8  āsādya ca
                        darvīkūrcakaśalākānāmanyatamena kṣāraṃ pātayet/ bhraṣṭagudasya tu vinā
                        yantreṇa kṣārādikarma prayuñjīta/ sarveṣu ca śāliṣaṣṭikayavagodhūmānnaṃ
                        sarpiḥsnigdhamupaseveta payasā nimbayūṣeṇa paṭolayūṣeṇa vā, yathādoṣaṃ
                        śākairvāstūkataṇḍulīyakajīvantyupodikāśvabalābalamūlakapālaṅkyasanacillīcuccūkalāyavallībhiranyairvā/
                        yaccānyadapi snigdhamagnidīpanamarśoghnaṃ sṛṣṭamūtrapurīṣaṃ ca
                        tadupaseveta//  
 Su.4.6.9  dagdheṣu
                        cārśaḥsvabhyakto+analasandhukṣaṇārthamanilaprakopasaṃrakṣaṇārthaṃ ca
                        snehādīnāṃ sāmānyataḥ kriyāpathamupaseveta/ viśeṣatastu vātārśaḥsu sarpīṣi
                        ca vātaharadīpanīyasiddhāni hiṅgvādibhiścūrṇaiḥ pratisaṃsṛjya pibet,
                        pittārśaḥsu pṛthakparṇyādīnāṃ kaṣāyeṇa dīpanīyapratīvāpaṃ  † sarpiḥ,
                        śoṇitārśaḥsumañjiṣṭhāmuruṅgyādīnāṃ kaṣāye pācayet, śleṣmārśaḥsu surasādīnāṃ
                        kaṣāye/ upadravāṃśca yathāsvamupācaret//  
 Su.4.6.10  paraṃ ca yatnamāsthāya gude
                        kṣārāgniśastrāṇyavacārayet, tadvibhramāddhi
                        ṣāṇḍhyaśophadāhamadamūrchāṭopānāhātīsārapravāhaṇāni bhavanti maraṇaṃ vā//  
 Su.4.6.11  ata ūrdhvaṃ
                        yantrapramāṇamupadekṣyāmaḥ tatra yantraṃ lauhaṃ dāntaṃ śārṅgaṃ vārkṣaṃ vā
                        gostanākāraṃ caturaṅgulāyataṃ pañcāṅgulapariṇāhaṃ puṃsāṃ, ṣaḍaṅgulapariṇāhaṃ
                        nārīṇāṃ talāyataṃ; tad dvicchidraṃ darśanārthaṃ, ekacchidraṃ tu karmaṇi;
                        ekadvāre hi śastrakṣārāgnīnāmatikramo na bhavati; chidrapramāṇaṃ tu
                        tryaṅgulāyatamaṅguṣṭhodarapariṇāhaṃ, yadaṅgulamavaśiṣṭaṃ
                        tasyārdhāṅgulādadhastādardhāṅgulocchritoparivṛttakarṇikam; eṣa
                            yantrākṛtisamāsaḥ † //  
 Su.4.6.12  ata ūrdhvamarśasāmālepān
                        vakṣyāmaḥ snuhīkṣīrayuktaṃ haridrācūrṇamālepaḥ prathamaḥ,
                        kukkuṭapurīṣaguñjāharidrāpippalīcūrṇamiti gomūtrapittapiṣṭo dvitīyaḥ,
                        dantīcitrakasuvarcikālāṅgalīkalko vā gopittapiṣṭastṛtīyaḥ,
                        pippalīsaindhavakuṣṭhaśirīṣaphalakalkaḥ snuhīkṣīrapiṣṭo+arkakṣīrapiṣṭo vā
                        caturthaḥ,
                        kāsīsaharitālasaindhavāśvamārakaviḍaṅgapūtīkakṛtavedhanajambvarkottamāraṇīdantīcitrakālarkasnuhīpayaḥsu
                        tailaṃ vipakvamabhyañjanenārśaḥ śātayati//  
 Su.4.6.13  ata  † ūrdhvaṃ bheṣajasādhyeṣvadṛśyeṣvarśaḥsu
                        yogān yāpanārthaṃ vakṣyāmaḥ prātaḥ pratarguḍaharītakīmāseveta, brahmacārī
                        gomūtradroṇasiddhaṃ vā harītakīśataṃ prātaḥ prātaryathābalaṃ kṣaudreṇa,
                        apāmārgamūlaṃ vā taṇḍulodakena sakṣaudramaharahaḥ, śatāvarīmūlakalkaṃ vā
                        kṣīreṇa, citrakacūrṇayuktaṃ vā sīdhuṃ parārdhyaṃ bhallātacūrṇayuktaṃ vā
                        saktumanthamalavaṇaṃ takreṇa, kalaśe vā+antaścitrakamūlakalkāvalipte
                        niṣiktaṃ takramamlamanamlaṃ vā pānabhojaneṣūpayuñjīta, eṣa eva
                        bhārgyāsphotāyavānyāmalakaguḍūcīṣu takrakalpaḥ,
                        pippalīpippalīmūlacavyacitrakaviḍaṅgaśuṇṭhīharītakīṣu ca pūrvavadeva niranno
                        vā takramaharaharmāsamupaseveta, śṛṅgaverapunarnavācitrakakaṣāyasiddhaṃ vā
                        payaḥ, kṛṭajamūlatvakphāṇitaṃ vā pippalyādipratīvāpaṃ kṣaudreṇa,
                        mahāvātavyādhyuktaṃ hiṅgvādicūrṇamupaseveta takrāhāraḥ kṣīrāhāro vā,
                        kṣāralavaṇāṃścitrakamūlakṣārodakasiddhaṃ vā payaḥ palāśatarukṣārasiddhaṃ vā,
                        palāśatarukṣārasiddhān vā kulmāṣān, pāṭalāpāmārgabṛṃhatīpalāśakṣāraṃ vā
                        parisrutamaharaharghṛtasaṃsṛṣṭaṃ, kuṭajabandākamūlakalkaṃ vā takreṇa,
                        citrakapūtīkanāgarakalkaṃ vā pūtīkakṣāreṇa, kṣārodakasiddhaṃ vā sarpiḥ
                        pippalyādipratīvāpaṃ, kṛṣṇatilaprasṛtaṃ prakuñcaṃ vā prātaḥ prātarupaseveta
                        śītodakānupānam; ebhirabhivardhate+agnirarśāṃsi copaśāmyanti//  
 Su.4.6.14 
                        dvipañcamūlīdantīcitrakapathyānāṃ tulāmāhṛtya jalacaturdroṇe vipācayet,
                        tataḥ pādāvaśiṣṭaṃ kaṣāyamādāya suśītaṃ guḍatulayā sahonmiśrya ghṛtabhājane
                        niḥkṣipya māsamupekṣeta yavapalle, tataḥ prātaḥ prātarmātrāṃ pāyayeta,
                        tenārśograhaṇīdoṣapāṇḍurogodāvartārocakā na bhavanti dīptaścāgnirbhavati//  
 Su.4.6.15 
                        pippalīmaricaviḍaṅgailavālukalodhrāṇāṃ dve dve pale, indravāruṇyāḥ pañca
                        palāni, kapitthamadhyasya daśa, pathyāphalānāmardhaprasthaḥ, prastho
                        dhātrīphalānāṃ, etadaikadhyaṃ jalacaturdroṇe vipācya, pādāvaśeṣaṃ
                        parisrāvya, suśītaṃ guḍatulādvayenonmiśrya, ghṛtabhājane niḥkṣipya,
                        pakṣamupekṣeta yavapalle; tataḥ prātaḥ prātaryathābalamupayuñjīta/ eṣa
                        khalvariṣṭaḥ plīhāgniṣaṅgārśograhaṇīhṛtpāṇḍurogaśophakuṣṭhagulmodarakṛmiharo
                        balavarṇakaraśceti//  
 Su.4.6.16  tatra vātaprāyeṣu
                        snehasvedavamanavirecanāsthāpanānuvāsanamapratisiddhaṃ, pittajeṣu virecanam,
                        evaṃ raktajeṣu saṃśamanaṃ, kaphajeṣu śṛṅgaverakulatthopayogaḥ,
                        sarvadoṣaharaṃ yathoktaṃ sarvajeṣu, yathāsvauṣadhisiddhaṃ ca payaḥ
                        sarveṣviti//  
 Su.4.6.17  ata ūrdhvaṃ
                        bhallātakavidhānamupadekṣyāmaḥ bhallātakāni paripakvānyanupahatānyāhṛtya
                        tata ekamādāya dvidhā tridhā caturdhā vā chedayitvā kaṣāyakalpena vipācya
                        tasya kaṣāyasya śuktimanuṣṇāṃ ghṛtābhyaktatālujihvauṣṭhaḥ prātaḥ
                        prātarupaseveta, tato+aparāhṇe kṣīraṃ sarpirodana ityāhāraḥ; evamekaikaṃ
                        vardhayedyāvat pañcati, tataḥ pañca pañcābhivardhayedyāvat saptatiriti,
                        prāpya ca saptatimapakarṣayedbhūyaḥ pañca pañca yāvat pañceti,
                        pañcabhyastvekaikaṃ yāvadekamiti/ evaṃ bhallātakasahasrāmupayujya
                        sarvakuṣṭhārśobhirvimukto balavānarogaḥ śatāyurbhavati//  
 Su.4.6.18  dvivraṇīyoktena vidhānena
                        bhallātakaniścyutitaṃ snehamādāya prātaḥ prātaḥ śuktimātramupayuñjīta, jīrṇe
                        pūrvavadāhāraḥ phalaprakarṣaśca/ bhallātakamajjabhyo vā
                        snehamādāyāpakṛṣṭadoṣaḥ pratisaṃsṛṣṭabhakto nivātamāgāraṃ praviśya
                        yathābalaṃ prasṛtiṃ prakuñcaṃ vopayuñjīta, tasmiñjīrṇe kṣīraṃ sarpirodana
                        ityāhāraḥ, evaṃ māsamupayujya māsatrayamādiṣṭāhāro rakṣedātmānaṃ; tataḥ
                        sarvopatāpānapahṛtya varṇavān balavāñ śravaṇagrahaṇadhāraṇaśaktisaṃpanno
                        varṣaśatāyurbhavati, māse māse ca prayoge varṣaśataṃ
                        varṣaśatamāyuṣo+abhivṛddhirbhavati, evaṃ daśamāsānupayujya
                        varṣasahasrāyurbhavati//  
 Su.4.6.19  bhavanti cātra yathā sarvāṇi
                        kuṣṭhāni hataḥ svadirabījakau/ tathaivārśāṃsi sarvāṇi vṛkṣakāruṣkarau
                        hataḥ//  
 Su.4.6.20  haridrāyāḥ prayogeṇa pramehā iva
                        ṣoḍaśa/ kṣārāgnī nātivartante tathā dṛśyā gudodbhavāḥ//  
 Su.4.6.21  ghṛtāni dīpanīyāni
                        lehāyaskṛtayaḥ surāḥ † /
                        āsavāśca prayoktavyā vīkṣya doṣasamucchritam//  
 Su.4.6.22 
                        vegāvarodhastrīpṛṣṭhayānānyutkuṭukāsanam/ yathāsvaṃ doṣalaṃ cānnamarśaḥsu
                        parivarjayet// 
 iti suśrutasaṃhitāyāṃ cikitsāsthāne+arśaścikitsitaṃ nāma
                        ṣaṣṭho+adhyāyaḥ //6// 
 
 
                    saptamo+adhyāyaḥ/
                     Su.4.7.1  athāto+aśmarīcikitsitaṃ
                        vyākhyāsyāmaḥ//  
 Su.4.7.2  yathovāca bhagavān dhanvantariḥ//  
 Su.4.7.3  aśmarī dāruṇo vyādhirantakapratimo
                        mataḥ/ auṣadhaistaruṇaḥ sādhyaḥ pravṛddhaśchedamarhati//  
 Su.4.7.4  tasya pūrveṣu rūpeṣu snehādikrama
                        iṣyate/ tenāsyāpacayaṃ yānti vyādhermūlānyaśeṣataḥ//  
 Su.4.7.5  pāṣāṇamedo vasuko vaśirāśmantakau
                        tathā/ śatāvarī śvadaṃṣṭrā ca bṛhatī kaṇṭakārikā//  
 Su.4.7.6  kapotavaṅkā++ārtagalaḥ
                            kaccakośīrakubjakāḥ † // vṛkṣādanī bhallukaśca varuṇaḥ śākajaṃ phalam//  
 Su.4.7.7  yavāḥ kulatthāḥ kolāni katakasya
                        phalāni ca/ ūṣakādipratīvāpameṣāṃ kvāthairghṛtaṃ kṛtam//  
 Su.4.7.8  bhinatti vātasaṃbhūtāmaśmarīṃ
                        kṣiprameva tu/ kṣārān yavāgūryūṣāṃśca kaṣāyāṇi payāṃsi ca//  
 Su.4.7.9  bhojanāni ca kurvīta varge+asmin
                        vātanāśane/ kuśaḥ kāśaḥ saro gundrā itkaṭo moraṭo+aśmabhit//  
 Su.4.7.10  varī vidārī vārāhī
                        śālimūlatrikaṇṭakam/ bhallūkaḥ pāṭalā pāṭhā pattūro+atha kuruṣṭikā//  
 Su.4.7.11  punarnavā śirīṣaśca
                        kvathitāsteṣu sādhitam/ ghṛtaṃ śilājamadhukabījairindīvarasya ca//  
 Su.4.7.12  trapusairvārukādīnāṃ
                        bījaiścāvāpitaṃ śubham/ bhinatti pittasaṃbhūtāmaśmarīṃ kṣiprameva tu//  
 Su.4.7.13  kṣārān yavāgūryūṣāṃśca kaṣāyāṇi
                        payāṃsi ca/ bhojanāni ca kurvīta varge+asmin pittanāśane//  
 Su.4.7.14  gaṇo varuṇakādistu
                        guggulvelāhareṇavaḥ/ kuṣṭhabhadrādimaricaciktrakaiḥ sasurāhvayaiḥ//  
 Su.4.7.15  etaiḥ
                        siddhamajāsarpirūṣakādigaṇena ca/ bhinatti kaphasaṃbhūtāmaśmarīṃ kṣiprameva
                        tu//  
 Su.4.7.16  kṣārān yavāgūryūṣāṃśca kaṣāyāṇi
                        payāṃsi ca/ bhojanāni ca kurvīta varge+asmin kaphanāśane//  
 Su.4.7.17  picukāṅkolakatakaśākendīvarajaiḥ
                        phalaiḥ/ cūrṇitaiḥ saguḍaṃ toyaṃ śarkarāśamanaṃ pibet//  
 Su.4.7.18  krauñcoṣṭrarāsabhāsthīni
                        śvadaṃṣṭrā  † tālamūlikā/
                        ajamodā kadambarasya mūlaṃ nāgarameva ca//  
 Su.4.7.19  pītāni śarkarāṃ bhindyuḥ
                        surayoṣṇodakena vā/ trikaṇṭakasya bījānāṃ cūrṇaṃ mākṣikasaṃyutam//  
 Su.4.7.20  avikṣīreṇa
                        saptāhamaśmarībhedanaṃ pibet/ dravyāṇāṃ tu ghṛtoktānāṃ
                        kṣāro+avimūtragālitaḥ//  
 Su.4.7.21  grāmyasattvaśakṛtkṣāraiḥ
                        saṃyuktaḥ sādhitaḥ śanaiḥ/ tatroṣakādirāvāpaḥ kāryastrikaṭukānvitaḥ//  
 Su.4.7.22  eṣa kṣāro+aśmarīṃ gulmaṃ
                        śarkarāṃ ca bhinattyapi/ tilāpāmārgakadalīpalāśayavakalkajaḥ//  
 Su.4.7.23  kṣāraḥ peyo+avimūtreṇa
                        śarkarānāśanaḥ paraḥ/ pāṭalākaravīrāṇāṃ kṣāramevaṃ samācaret//  
 Su.4.7.24  śvadaṃṣṭrāyaṣṭikābrahmīkalkaṃ
                        vā+akṣasamaṃ pibet/ sahaiḍakākhyau peyau vā śobhāñjanakamārkavau//  
 Su.4.7.25  kapotavaṅkāmūlaṃ vā pibedamlaiḥ
                        surādibhiḥ/ tatsiddhaṃ vā pibet kṣīraṃ vedanābhirupadrutaḥ//  
 Su.4.7.26  harītakyādisiddhaṃ vā
                        varṣābhūsiddhameva vā/ sarvathaivopayojyaḥ syādgaṇo vīratarādikaḥ//  
 Su.4.7.27  ghṛtaiḥ kṣāraiḥ kaṣāyaiśca
                        kṣīraiḥ sottarabastibhiḥ/ yadi nopaśamaṃ  † gacchecchedastatrottaro vidhiḥ//  
 Su.4.7.28  kuśalasyāpi vaidyasya yataḥ
                        siddhirihādhruvā/ upakramo jaghanyo+ayamataḥ saṃparikīrtitaḥ//  
 Su.4.7.29  akriyāyāṃ dhruvo mṛtyuḥ kriyāyāṃ
                        saṃśayo bhavet/ tasmādāpṛcchya kartavyamīśvaraṃ sādhukāriṇā//  
 Su.4.7.30  atha  † rogānvitamupasnigdhamapakṛṣṭakoṣamīṣatkarśitamabhyaktasvinnaśarīraṃ
                        bhuktavantaṃ kṛtabalimaṅgalasvastivācanamagropaharaṇīyoktena
                        vidhānenopakalpitasambhāramāśvāsya, tato balavantamaviklavamājānusame
                        phalake prāgupaviṣṭānyapuruṣasyotsaṅge niṣaṇṇapūrvakāyamuttānamunnatakaṭīkaṃ
                        vastrādhārakopaviṣṭaṃ saṅkucitajānukūrparamitareṇa sahāvabaddhaṃ sūtreṇa
                        śāṭakairvā, tataḥ svabhyaktanābhipradeśasya vāmapārśvaṃ vimṛdya
                        muṣṭinā+avapīḍayedadhonābheryāvadaśmaryadhaḥ prapanneti, tataḥ snehābhyakte
                        kḷptanakhe vāmahastapradeśinīmadhyame aṅgulyau pāyau
                        praṇidhāyānusevanīmāsādya prayatnabalābhyāṃ pāyumeḍhrāntaramānīya,
                        nirvyalīkamanāyatamaviṣamaṃ ca bastiṃ sanniveśya, bhṛśamutpīḍayedaṅgulibhyāṃ
                        yathā granthirivonnataṃ śalyaṃ bhavati//  
 Su.4.7.31  sa cedgṛhītaśalye tu vivṛtākṣo
                        vicetanaḥ/ hatavallambaśīrṣaśca nirvikāro mṛtopamaḥ//  
 Su.4.7.32  na tasya nirharecchalyaṃ
                        nirharettu mriyeta saḥ/ vinā tveteṣu rūpeṣu nirhartuṃ prayateta †  vai//  
 Su.4.7.33  tataḥ savye pārśve sevanīṃ
                        yavamātreṇa muktvā+avacārayecchastramaśmarīpramāṇaṃ, dakṣīṃato vā
                        kriyāsaukaryahetorityeke, yathā sā na bhidyate cūrṇyate vā tathā prayateta,
                        cūrṇamalpamapyavasthitaṃ hi punaḥ parivṛddhimeti, tasmāt
                        samastāmagravakreṇādadīta; strīṇāṃ tu bastipārśvagato garbhāśayaḥ
                        sannikṛṣṭaḥ, tasmāttāsāmutsaṅgavacchastraṃ †  pātayet, ato+anyathā khalvāsāṃ mūtrasrāvī vraṇo
                        bhavet, puruṣasya vā mūtraprasekakṣaṇanānmūtrakṣaraṇam; aśmarīvraṇādṛte †  bhinnabastirekadhā+api
                        na bhavati, dvidhā bhinnabastirāśmariko na sidhyati,  † aśmarīvraṇanimittamekadhābhinnabastirjīvati,
                        kriyābhyāsācchāstravihitacchedānniḥsyandaparivṛddhatvācca śalyasyeti/
                        uddhṛtaśalyaṃ tūṣṇodakadroṇyāmavagāhya svedayet, tathā hi bastirasṛjā na
                        pūryate; pūrṇe vā kṣīravṛkṣakaṣāyaṃ puṣpanetreṇa vidadhyāt//  
 Su.4.7.34  bhavati cātra
                        kṣīravṛkṣakaṣāyastu puṣpanetreṇa yojitaḥ/ nirharedaśmarīṃ tūrṇaṃ raktaṃ
                        bastigataṃ ca yat//  
 Su.4.7.35  mūtramārgaviśodhanārthaṃ cāsmai
                        guḍasauhityaṃ vitaret; uddhṛtya cainaṃ madhughṛtābhyaktavraṇaṃ
                        mūtraviśodhanadravyasiddhāmuṣṇāṃ saghṛtāṃ yavāgūṃ pāyayetobhayakālaṃ
                        trirātraṃ; trirātrādūrdhvaṃ guḍapragāḍhena payasā mṛdvodanamalpaṃ
                        bhojayeddaśarātraṃ ( † mūtrāsṛgviśuddhyarthaṃ vraṇakledanārthaṃ ca),
                        daśarātrādūrdhvaṃ phalāmlairjāṅgalarasairupācaret; tato daśarātraṃ
                        cainamapramattaḥ svedayet snehena dravasvedena vā; kṣīravṛkṣakaṣāyeṇa cāsya
                        vraṇaṃ prakṣālayet; rodhramadhukamañjiṣṭhāprapauṇḍarīkakalkairvraṇaṃ
                        pratigrāhayet; eteṣveva haridrāyuteṣu tailaṃ ghṛtaṃ vā vipakvaṃ
                        vraṇābhyañjanamiti; styānaśoṇitaṃ cottarabastibhirupācaret; saptarātrācca
                        svamārgamapratipadyamāne mūtre vraṇaṃ yathoktena vidhinā dahedagninā,
                        svamārgapratipanne
                        cottarabastyāsthāpanānuvāsanairupācarenmadhurakaṣāyairiti; yadṛcchayā vā
                        mūtramārgapratipannāmantarāsaktāṃ śukrāśmarīṃ śarkarāṃ vā srotasā+apaharet,
                        evaṃ cāśakye vidārya nāḍīṃ śastreṇa baḍiśenoddharet/
                        rūḍhavraṇaścāṅganāśvanaganāgarathadrumān nāroheta varṣaṃ, nāpsu plaveta,
                        bhuñjīta vā guru//  
 Su.4.7.36 
                        mūtravahaśukravahamuṣkasrotomūtraprasekasevanīyonigudabastīnaṣṭau pariharet/
                        tatra mūtravahacchedānmaraṇaṃ mūtrapūrṇabasteḥ, śukravahacchedānmaraṇaṃ
                        klaibyaṃ vā, muṣkasrotaupaghātād dhvajabhaṅgaḥ,
                        mūtrprasekakṣaṇanānmūtraprakṣaraṇaṃ, sevanīyonicchedādrujaḥ prādurbhāvaḥ,
                        bastigudaviddhalakṣaṇaṃ prāguktamiti//  
 Su.4.7.37  bhavati cātra
                        marmāṇyaṣṭāvasaṃbudhya srotojāni śarīriṇām/ vyāpādayedbahūnmartyān
                        śastrakarmāpaṭurbhiṣak//  
 Su.4.7.38  sevanī śukraharaṇī srotasī
                        phalayorgudam/ mūtrasekaṃ mūtravahaṃ yonirbastistathā+aṣṭamaḥ// 
 iti suśrutasaṃhitāyāṃ cikitsāsthāne+aśmarīcikitsitaṃ nāma
                        saptamo+adhyāyaḥ //7// 
 
 
                    aṣṭamo+adhyāyaḥ/
                     Su.4.8.1  athāto bhagandarāṇāṃ cikitsitaṃ
                        vyākhyāsyāmaḥ//  
 Su.4.8.2  yathovāca bhagavān dhanvantariḥ//  
 Su.4.8.3  pañca bhagandarā vyākhyātāḥ † , teṣvasādhyaḥ
                        śambūkāvartaḥ śalyanimittaśca; śeṣāḥ kṛcchrasādhyāḥ//  
 Su.4.8.4  tatra
                        bhagandarapiḍakopadrutamāturamapatarpaṇādivirecanāntenaikādaśavidhenopakrameṇopakrametāpakvapiḍakaṃ,
                        pakveṣu copasnigdhamavagāhasvinnaṃ śayyāyāṃ sanniveśyārśasamiva yantrayitvā,
                        bhagandaraṃ samīkṣya parācīnamavācīnaṃ vā, tataḥ praṇidhāyaiṣaṇīmunnamya
                        sāśayamuddharecchastreṇa; antarmukhe caivaṃ samyagyantraṃ praṇidhāya
                        pravāhamāṇasya bhagandaramukhamāsādyaiṣaṇīṃ dattvā śastraṃ pātayet; āsādya
                        vā+agniṃ kṣāraṃ ceti; etat sāmānyaṃ sarveṣu//  
 Su.4.8.5  viśeṣatastu nāḍyantare vraṇān
                        kuryādbhiṣak tu śataponake/ tatasteṣūparūḍheṣu śeṣā nāḍīrupācaret//  
 Su.4.8.6  gatayo+anyonyasaṃbaddhā
                        bāhyāśchedyāstvanekadhā/ nāḍīranabhisaṃbaddhā yaśchinattyekadhā bhiṣak//  
 Su.4.8.7  sa kuryādvivṛtaṃ jantorvraṇaṃ
                        gudavidāraṇam/ tasya tadvivṛtaṃ mārgaṃ viṇmūtramanugacchati//  
 Su.4.8.8  āṭopaṃ gudaśūlaṃ ca karoti pavano
                        bhṛśam/ tatrādhigatatantro+api bhiṣaṅguhyedasaṃśayam//  
 Su.4.8.9  tasmānna vivṛtaḥ kāryo vraṇastu
                        śataponake/ vyādhau tatra bahucchidre bhiṣajā vai vijānatā//  
 Su.4.8.10  ardhalāṅgalakaśchedaḥ kāryo
                        lāṅgalako+api vā/ sarvatobhadrako vā+api kāryo gotīrthako+api vā//  
 Su.4.8.11  sarvataḥ snāvamārgāstu
                        dahedvaidyastathā+agninā/ sukumārasya bhīrorhi duṣkaraḥ śataponakaḥ//  
 Su.4.8.12  rujāsnāvāpahaṃ tatra svedamāśu
                        prayojayet/ svedadravyairyathoddiṣṭaiḥ kṛśarāpāyasādibhiḥ//  
 Su.4.8.13 
                        grāmyānūpaudakairmāṃsairlāvādyairvā+api viṣkiraiḥ/ vṛkṣādanīmathairaṇḍaṃ
                        bilvādiṃ ca gaṇaṃ tathā//  
 Su.4.8.14  kaṣāyaṃ sukṛtaṃ kṛtvā
                        snehakumbhe niṣecayet/ nāḍīsvedena tenāsya taṃ vraṇaṃ svedayedbhiṣak//  
 Su.4.8.15 
                        tilairaṇḍātasīmāṣayavagodhūmasarṣapān/ lavaṇānyamlavargaṃ ca
                        sthālyāmevopasādhayet//  
 Su.4.8.16  āturaṃ svedayettena tathā
                        sidhyati kurvataḥ/ svinnaṃ ca pāyayedenaṃ kuṣṭhaṃ ca lavaṇāni ca//  
 Su.4.8.17  vacāhiṅgvajamodaṃ ca samabhāgāni
                        sarpiṣā/ mārdvīkenāthavā+amlena surāsauvīrakeṇa vā//  
 Su.4.8.18  tato madhukatailena tasya
                        siñcedbhiṣagbraṇam/ pariṣiñcedgudaṃ cāsya tailairvātarujāpahaiḥ//  
 Su.4.8.19  vidhinā+anena viṇmūtraṃ
                        svamārgamadhigacchati/ anye copadravāstīvrāḥ sidhyantyatra na saṃśayaḥ//  
 Su.4.8.20  śataponaka ākhyāta uṣṭragrīve
                        kriyāṃ śṛṇu/ athoṣṭragrīvameṣitvā chittvā kṣāraṃ nipātayet//  
 Su.4.8.21  pṛtimāṃsavyapohārthamagniratra
                        na pūjitaḥ/ athainaṃ ghṛtasaṃsṛṣṭaistilaiḥ  † piṣṭaiḥ prapepayet//  
 Su.4.8.22  bandhaṃ tato+anukurvīta
                        pariṣekaṃ tu sarpiṣā/ tṛtīye divase muktvā yathāsvaṃ śodhayedbhiṣak † //  
 Su.4.8.23  tataḥ śuddhaṃ viditvā ca
                        ropayettu yathākramam/ utkṛtyāsrāvamārgaṃstu parisrāviṇi buddhimān//  
 Su.4.8.24  kṣāreṇa vā srāvagatiṃ
                        daheddhutavahena vā/ sukhoṣṇenāṇutailena secayedgudamaṇḍalam//  
 Su.4.8.25  upanāhāḥ pradehāśca
                        mūtrakṣārasamanvitāḥ/ vāmanīyauṣadhaiḥ kāryāḥ pariṣekāśca mātrayā//  
 Su.4.8.26  mṛdubhūtaṃ
                        viditvainamalpasrāvaruganvitam/ gatimanviṣya śastreṇa chindyāt  † kharujūrapatrakam//  
 Su.4.8.27  candrārdhaṃ candracakraṃ ca
                        sūcīmusvamavāṅmukham/ chittvā+agninā dahet samyagevaṃ kṣāreṇa vā punaḥ//  
 Su.4.8.28  tataḥ saṃśodhanaireva
                        mṛdupūrvairviśodhayet/ bahirantarmukhaścāpi śiśoryasya bhagandaraḥ//  
 Su.4.8.29  tasyāhitaṃ
                        virekāgniśastrakṣārāvacāraṇam/ yadyanmṛdu ca tīkṣṇaṃ ca
                        tattattasyāvacārayet//  
 Su.4.8.30  āragvadhaniśākālācūrṇaṃ
                        madhughṛtāplutam/ agravartipraṇihitaṃ vraṇānāṃ śodhanaṃ hitam//  
 Su.4.8.31  yogo+ayaṃ nāśayatyāśu gatiṃ
                        meghamivānilaḥ/ āgantuje bhiṣaṅnāḍīṃ śastreṇotkṛtya yatnataḥ//  
 Su.4.8.32  jambvoṣṭenāgnivarṇena taptayā vā
                        śalākayā/ dahedyathoktaṃ matimāṃstaṃ vraṇaṃ susamāhitaḥ//  
 Su.4.8.33  kṛmighnaṃ ca vidhiṃ
                        kuryācchalyānayanameva ca/ pratyākhyāyaiṣa cārabhyo varjyaścāpi tridoṣajaḥ//  
 Su.4.8.34  etat karma samākhyātaṃ
                        sarveṣāmanupūrvaśaḥ/ eṣāṃ tu śastrapatanādvedanā yatra †  jāyate//  
 Su.4.8.35  tatrāṇutailenoṣṇena pariṣekaḥ
                        praśasyate/ vātaghnauṣadhasaṃpūrṇāṃ sthālīṃ chidraśarāvikām//  
 Su.4.8.36  snehābhyaktagudastaptāmadhyāsīta
                        sabāṣpikām/ nāḍyā vā+asyāharet svedaṃ śayānasya rujāpaham/ uṣṇodake+avagāhyo
                        vā tathā śāmyati vedanā//  
 Su.4.8.37 
                        kadalīmṛgalopākapriyakājinasaṃbhṛtān/ kārayedupanāhāṃśca sālvaṇādīna
                        vicakṣaṇaḥ//  
 Su.4.8.38  kaṭutrikaṃ vacāhiṅgulavaṇānyatha
                        dīpyakam/ pāyayeccāmlakaulatthasurāsauvīrakādibhiḥ//  
 Su.4.8.39 
                        jyotiṣmatīlāṅgalakīśyāmādantītrivṛttilāḥ/ kuṣṭhaṃ śatāhvā golomī tilvako
                        girikarṇikā//  
 Su.4.8.40  kāsīsaṃ kāñcanaksīryau vargaḥ
                        śodhana iṣyate/ trivṛttilā nāgadantī mañjiṣṭhā payāa saha//  
 Su.4.8.41  utsādanaṃ bhavedetat
                        saindhavakṣaudrasaṃyutam/ rasāñjanaṃ haridre dve mañjiṣṭhānimbapallavāḥ//  
 Su.4.8.42  trivṛttejovatīdantīkalko †  nāḍīvraṇāpahaḥ/
                        kuṣṭhaṃ trivṛttilā dantī māgadhyaḥ saindhavaṃ madhu//  
 Su.4.8.43  rajanī triphalā tutthaṃ hitaṃ
                        syādvraṇaśodhanam/ māgadhyo madhukaṃ rodhraṃ kuṣṭhamelā hareṇavaḥ//  
 Su.4.8.44  samaṅgā dhātakī caiva sārivā
                        rajanīdvayam/ priyaṅgavaḥ sarjarasaḥ padmakaṃ padmakesaram//  
 Su.4.8.45 
 † sudhā vacā lāṅgalakī
                        madhūcchiṣṭaṃ sasaindhavam/ etat saṃbhṛtya saṃbhāraṃ tailaṃ dhīro
                        vipācayet//  
 Su.4.8.46  etadvai gaṇḍamālāsu
                        maṇḍaleṣvatha mehiṣu/ ropaṇārthaṃ hitaṃ tailaṃ bhagandaravināśanam//  
 Su.4.8.47  nyagrodhādigaṇaścaiva hitaḥ
                            śodhanaropaṇe † /
                        tailaṃ ghṛtaṃ vā tatpakvaṃ bhagandaravināśanam//  
 Su.4.8.48  trivṛddantīharidrārkamūlaṃ
                        lohāśvamārakau/ viḍaṅgasāraṃ triphalā snuhyarkapayasī madhu//  
 Su.4.8.49 
                        madhūcchiṣṭasamāyuktaistailametairvipācayet/ bhagandaravināśārthametadyojyaṃ
                        viśeṣataḥ//  
 Su.4.8.50  citrakārkau trivṛtpāṭhe malapūṃ
                        hayamārakam/ sudhāṃ vacāṃ lāṅgalakīṃ saptaparṇaṃ suvarcikām//  
 Su.4.8.51  jyotiṣmatīṃ ca sambhṛtya tailaṃ
                        dhīro vipācayet/ etaddhi syandanaṃ tailaṃ bhṛśaṃ dadyādbhagandare//  
 Su.4.8.52  śodhanaṃ ropaṇaṃ caiva
                        sarvaṇakaraṇaṃ tathā/ dvivraṇīyamavekṣeta vraṇāvasthāsu buddhimān//  
 Su.4.8.53  chidrādūrdhvaṃ
                        haredoṣṭhamarśoyantrasya yantravit/ tato bhagandare
                        dadyādetadardhendusannibham//  
 Su.4.8.54  vyāyāmaṃ maithunaṃ kopaṃ
                        pṛṣṭhayānaṃ gurūṇi ca/ saṃvatsaraṃ parihareduparūḍhavraṇo naraḥ// 
 iti suśrutasaṃhitāyāṃ cikitsāsthāne bhagandaracikitsitaṃ
                        nāmāṣṭamo+adhyāyaḥ //8// 
 
 
                    navamo+adhyāyaḥ/
                     Su.4.9.1  athātaḥ kuṣṭhacikitsitaṃ
                        vyākhyāsyāmaḥ//  
 Su.4.9.2  yathovāca bhagavān dhanvantariḥ//  
 Su.4.9.3 
                        viruddhādhyaśanāsātmyavegavighātaiḥ snehādīnaṃ cāyathārambhaiḥ pāpakriyayā
                        purākṛtakarmayogācca tvagdoṣā bhavanti//  
 Su.4.9.4  tatra tvagdoṣī
                        māṃsavasādugdhadadhitailakulatthamāṣaniṣpāvekṣupiṣṭavikārāmlaviruddhādhyaśanājīrṇavidāhyabhiṣyandīni
                        divāsvapnaṃ  † vyavāyaṃ
                        ca pariharet//  
 Su.4.9.5  tataḥ
                        śāliṣaṣṭikayavagodhūmakoradūṣaśyāmākoddālakādīnanavān bhuñjīta
                        mudgāḍhakyoranyatarasya yūṣeṇa sūpena vā nimbapatrāruṣkaravyāmiśreṇa,
                        maṇḍūkaparṇyavalgujāṭarūpikāpuṣpaiḥ sarpiḥsiddhaiḥ sarṣapatailasiddhairvā,
                        tiktavargeṇa vā+abhihitena; māṃsasātmyāya vā jāṅgalamāṃsamamedaskaṃ vitaret;
                        tailaṃ vajrakamabhyaṅgārthe; āragvadhādikaṣāyamutsādanārthe;
                        pānapariṣekāvagāhādiṣu ca khadirakaṣāyam; ityeṣa āhārācāravibhāgaḥ//  
 Su.4.9.6  tatra pūrvarūpeṣūbhayataḥ
                        saṃśodhanamāseveta/ tatra tvaksaṃprāpte śodhanālepanāni, śoṇitaprāpte
                        saṃśodhanālepanakaṣāyapānaśoṇitāvasecanāni, māṃsaprāpte
                        śodhanālepanakaṣāyapānaśoṇitāvasecanāriṣṭamanthaprāśāḥ,
                        caturthakarmaguṇaprāptaṃ yāpyamātmavataḥ saṃvidhānavataśca, tatra
                        saṃśodhanācchoṇitāvasecanāccordhvaṃ
                        bhallātaśilājatudhātumākṣīkaguggulvagurutuvarakakhadirāsanāyaskṛtividhānamāseveta;
                        pañcamaṃ naivopakramet//  
 Su.4.9.7  tatra prathamameva kuṣṭhinaṃ
                        snehapānavidhānenopapādayet/
                        meṣaśṛṅgīśvadaṃṣṭrāśārṅgeṣṭāgudūcīdvipañcamūlīsiddhaṃ tailaṃ ghṛtaṃ vā
                        vātakuṣṭināṃ pānābhyaṅgayorvidadhyāt,
                        dhavāśvakarṇakakubhapalāśapicumardaparpaṭakamadhukarodhrasamaṅgāsiddhaṃ
                        sarpiḥ pittakuṣṭhināṃ,
                        priyālaśālāragvadhanimbasaptaparṇacitrakamaricavacākuṣṭhasiddhaṃ
                        śleṣmakuṣṭhināṃ bhallātakābhayāviḍaṅgasiddhaṃ vā, sarveṣāṃ tuvarakatailaṃ
                        bhallātakatailaṃ veti//  
 Su.4.9.8 
                        saptaparṇāragvadhātiviṣekṣurapāṭhākaṭurohiṇyamṛtātriphalāpaṭolapicumardaparpaṭakadurālabhātrāyamāṇāmustācandanapadmakaharidropakulyāviśālāmūrvāśatāvarīsārivendrayavāṭarūṣakaṣaṭgranthāmadhukabhūnimbagṛṣṭikā
                        iti samabhāgāḥ kalkaḥ syāt, kalkāccaturguṇaṃ sarpiḥ prakṣipya taddviguṇo
                        dhātrīphalarasastaccaturguṇā āpāstadaikadhyaṃ samāloḍya vipacet,
                        etanmahātiktakaṃ nāma sarpiḥ
                        kuṣṭhaviṣamajvararaktapittahṛdrogonmādāpasmāragulmapiḍākāsṛgdaragalagaṇḍagaṇḍamālāślīpadapāṇḍurogavisarpārśaḥṣāṇḍhyakaṇḍūpāmādīñchamayediti//  
 Su.4.9.9 
                        triphalāpaṭolapicumandāṭarūṣakakaṭurohiṇīdurālabhātrāyamāṇāḥ
                        parpaṭakaścaiteṣāṃ dvipalikān bhāgāñjaladroṇe prakṣipya pādāvaśeṣaṃ
                        kaṣāyamādāya kalkapeṣyāṇīmāni  † bheṣajānyardhapalikāni
                        trāyamāṇāmustendrayavacandanakirātatiktāni pippalyaścaitāni ghṛtaprasthe
                        samāvāpya vipacet, etattiktakaṃ nāma sarpiḥ
                        kuṣṭhaviṣamajvaragulmārśograhaṇīdoṣaśophapāṇḍurogavisarpaṣāṇḍhyaśamanamūrdhvajatrugatarogaghnaṃ
                        ceti//  
 Su.4.9.10  ato+anyatamena ghṛtena
                        snigdhasvinnasyaikāṃ dve tisraścatasraḥ pañca vā sirā vidhyet; maṇḍalāni
                        cotsannānyavalikhedabhīṣṇaṃ, pracchayedvā,
                        samudraphenaśākagojīkākodumbarikāpatrairvā+avaghṛṣyālepayellākṣāsarjarasarasāñjanaprapunnāḍāvalgujatejovatyaśvamārakārkakuṭajārevatamūlakalkairmūtrapiṣṭaiḥ
                        pittapiṣṭairvā,
                        svarjikātutthakāsīsaviḍaṅgāgāradhūmacitrakakaṭukasudhāharidrāsaindhavakalkairvā,
                        etānyevāvāpya kṣārakalpena niḥsrute pālāśe kṣāre tato vipācya phāṇītamiva
                        saṃjātamavatārya lepayet, jyotiṣkaphalalākṣāmaricappilīsumanaḥpatrairvā,
                        haritālamanaḥśilārkakṣīratilaśigrumaricakalkairvā,
                        svarjikākuṣṭhatutthakuṭajacitrakaviḍaṅgamaricarodhramanaḥśilākalairvā,
                        harītakīkarañjikāviḍaṅgasiddhārthakalavaṇarocanāvalgujaharidrākalkairvā//  
 Su.4.9.11  sarve kuṣṭhāpahāḥ siddhā lepāḥ
                        sapta prakīrtitāḥ/ vaiśeṣikānatastūrdhvaṃ dadrūśvitreṣu me śṛṇu//  
 Su.4.9.12  lākṣā kuṣṭhaṃ sarṣapāḥ
                        śrīniketaṃ rātrirvyeṣaṃ cakramardasya bījam/ kṛtvaikasthaṃ takrapiṣṭaḥ
                        pralepo dadrūṣūkto mūlakādbījayuktaḥ//  
 Su.4.9.13  sindhūdbhūtaṃ cakramardasya
                        bījamikṣūdbhūtaṃ keśaraṃ tārkṣyaśailam/ piṣṭo lepo+ayaṃ kapitthādrasena
                        dadrūstūrṇaṃ nāśayatyeṣa yogaḥ † //  
 Su.4.9.14  hemakṣīrī vyādhighātaḥ śirīṣo
                        nimbaḥ sarjo vatsakaḥ sājakarṇaḥ/ śīghraṃ tīvrā nāśayantīha dadrūḥ
                        snānālepodgharṣaṇeṣūpayuktāḥ//  
 Su.4.9.15  bhadrāsaṃjñodumbarīmūlatulyaṃ
                        dattvā mūlaṃ kṣodayitvā malapvāḥ/ siddhaṃ toyaṃ pītamuṣṇe sukhoṣṇaṃ
                        sphoṭāñchvitre puṇḍarīke ca kuryāt//  
 Su.4.9.16  dvaipaṃ dagdhaṃ carma mātaṅgajaṃ
                        vā bhinne sphoṭe tailayuktaṃ pralepaḥ/ pūtiḥ kīṭo rājavṛkṣodbhavena
                        kṣāreṇāktaḥ śvitrameko nihanti//  
 Su.4.9.17  kṛṣṇasya sarpasya masī sudagdhā
                        baibhītakaṃ tailamatha dvitīyam/ etat samastaṃ mṛditaṃ pralepācchvitrāṇi
                        sarvāṇyapahanti śīghram//  
 Su.4.9.18  adhyardhatoye  † sumatisrutasya kṣārasya
                        kalpena tu saptakṛtvaḥ/ tailaṃ śṛtaṃ tena caturguṇena śvitrāpahaṃ
                        mrakṣaṇametadagryam//  
 Su.4.9.19  ghṛtena yuktaṃ prapunāḍabījaṃ
                        kuṣṭhaṃ ca yaṣṭīmadhukaṃ ca piṣṭvā/ śvetāya dadyādgṛhakukkuṭāya
                        caturthabhaktāya bubhukṣitāya//  
 Su.4.9.20  tasyopasaṃgṛhya ca tat
                            purīṣamutpācitaṃ † 
                        sarvata eva lompet/ abhyantaraṃ māsamimaṃ prayogaṃ prayojayecchvitramatho
                        nihanti//  
 Su.4.9.21  kṣāre sudagdhe jalagaṇḍaje †  tu gajasya mūtreṇa
                        bahusrute ca/ droṇapramāṇe daśabhāgayuktaṃ dattvā pacedbījamavalgujasya//  
 Su.4.9.22  etadyadā cikkaṇatāmupaiti tadā
                            samastaṃ †  guṭikā
                        vidadhyāt/ śvitraṃ pralimpedatha saṃpraghṛṣya †  tayā vrajedāśu savarṇabhāvam//  
 Su.4.9.23  kaṣāyakalpena subhāvitāṃ tu  † jalaṃ tvacā
                        cūtaharītakīnām/ tāṃ tāmradīpe praṇidhāya dhīmān vartiṃ vaṭakṣīrasubhāvitāṃ
                        tu//  
 Su.4.9.24  ādīpya tajjātamasīṃ gṛhītvā tāṃ
                        cāpi pathyāmbhasi bhagvayitvā/  † saṃpracchitaṃ tadbahuśaḥ kilāsaṃ tailena siktaṃ kaṭunā
                        prayāti//  
 Su.4.9.25  āvalgujaṃ bījamagryaṃ nadījaṃ
                        kākāhvānodumbarī yā ca lākṣā/ lauhaṃ cūrṇaṃ māgadhī tārkṣyaśailaṃ tulyāḥ
                        kāryāḥ kṛṣṇavarṇāstilāśca//  
 Su.4.9.26  vartiṃ kṛtvā tāṃ gavāṃ
                        pittapiṣṭāṃ lepaḥ kāryaḥ śvitriṇāṃ śvitrahārī/ lepāt pittaṃ śaikhinaṃ
                        śvitrahāri hrīberaṃ vā dagdhametena yuktam//  
 Su.4.9.27 
                            tutthālakaṭukāvyoṣasiṃhārkahayamārakāḥ † / kuṣṭhāvalgujabhallātakṣīriṇīsarṣapāḥ sruhī//  
 Su.4.9.28  tilvakāriṣṭapīlūnāṃ
                        patrāṇyāragvadhasya ca/ bījaṃ viḍaṅgāśvahantrorharidre bṛhatīdvayam//  
 Su.4.9.29  ābhyāṃ śvitrāṇi yogābhyāṃ
                        lepānnaśyantyaśeṣataḥ/ vāyasīphalgutiktānāṃ śataṃ dattvā pṛthak pṛthak//  
 Su.4.9.30  dve loharajasaḥ prasthe
                        triphalātryāḍhakaṃ tathā/ tridroṇe+apāṃ pacedyāvadbhāgau dvāvasanādapi//  
 Su.4.9.31  śiṣṭau ca vipacedbhūya etaiḥ
                        ślakṣṇaprapeṣitaiḥ/ kalkairindrayavabyoṣatvagdārucaturaṅgulaiḥ//  
 Su.4.9.32 
                        pārāvatapadīdamtībākucīkeśarāhvayaiḥ/ kaṇṭakāryā ca tatpkvaṃ ghṛtaṃ kuṣṭhiṣu
                        yojayet//  
 Su.4.9.33  doṣadhātvāśritaṃ
                        pānādabhyaṅgāttvaggataṃ tathā/ apyasādhyaṃ nṛṇāṃ kuṣṭhaṃ nāmnā nīlaṃ
                        niyacchati//  
 Su.4.9.34  triphalātvak trikaṭukaṃ surasā
                        madayantikā/ vāyasyāragvadhaścaiṣāṃ tulāṃ kuryāt pṛthak pṛthak//  
 Su.4.9.35 
                        kākamācyarkavaruṇadantīkuṭajacitrakāt/ dārvīnidigdhikābhyāṃ tu
                        pṛthagdaśapalaṃ tathā//  
 Su.4.9.36  tridroṇe+apāṃ pacedyāvat
                        ṣaṭprasthaṃ pariśeṣitam/ śakṛdrasadadhikṣīramūtrāṇāṃ pṛthagāḍhakam//  
 Su.4.9.37  tadvadghṛtasya tatsādhyaṃ
                        bhūnimbavyoṣacitrakaiḥ/ karañjaphalanīlikāśyāmāvalgujapīlubhiḥ//  
 Su.4.9.38  nīlinīnimbakusumaiḥ siddhaṃ
                        kuṣṭhāpahaṃ ghṛtam/ mrakṣaṇādaṅgasāvarṇyaṃ śvitriṇāṃ janayennṛṇām/
                        bhagandaraṃ kṛmīnarśo mahānīlaṃ niyacchati//  
 Su.4.9.39  mūtraṃ gavyaṃ citrakavyoṣayuktaṃ
                        sarpiḥkumbhe kṣaudrayuktaṃ sthitaṃ hi/ pakṣādūrdhvaṃ śvitribhiḥ peyametat
                        kuryāccāsmin kuṣṭhadiṣṭaṃ vidhānam//  
 Su.4.9.40  pūtīkārkasruṅnarendradrumāṇāṃ
                        mūtraiḥ piṣṭāḥ pallavāḥ saumanāśca/ lepaḥ śvitraṃ hanti dadrūrvraṇāṃśca
                        duṣṭānyarśāṃsyeṣa  † nāḍīvraṇāṃśca//  
 Su.4.9.41 
 † asmādūrdhvaṃ niḥsrute
                        duṣṭarakte jātaprāṇaṃ sarpiṣā snehayitvā/ tīkṣṇairyogaiśchardayitvā
                        prāgāḍhaṃ paścāddoṣaṃ nirhareccāpramattaḥ//  
 Su.4.9.42  durvānto vā durvirikto+api vā
                        syāt kuṣṭhī doṣairuddhatairvyāptadehaḥ/ niḥsandigdhaṃ yātyasādhyatvamāśu
                        tasmāt kṛtsnānnirharettasya doṣān//  
 Su.4.9.43  pakṣāt
                        pakṣācchardanānyabhyupeyānmāsānmāsāt sraṃsanaṃ cāpi deyam/ srāvyaṃ raktaṃ
                        vatsare hi dviralpaṃ nasyaṃ dadyācca trirātrāttrirātrāt//  
 Su.4.9.44  pathyā vyoṣaṃ sekṣujātaṃ
                        satailaṃ līḍhvā śīghraṃ mucyate kuṣṭharogāt/ dhātrīpathyākṣopakulyāviḍaṅgān
                        kṣaudrājyābhyāmekato vā+avalihyāt//  
 Su.4.9.45  pītvā māsaṃ vā palāṃśāṃ haridrāṃ
                        mūtreṇāntaṃ pāparogasya gacchet/ evaṃ peyaścitrakaḥ ślakṣṇapiṣṭaḥ pippalyo
                        vā pūrvavanmūtrayuktāḥ//  
 Su.4.9.46  tadvattārkṣyaṃ māsamātraṃ ca
                        peyaṃ tenājasraṃ dehamālepayecca/ āriṣṭītvak sāptaparṇī ca tulyā lākṣā
                        mustaṃ pañcamūlyau haridre//  
 Su.4.9.47  mañjiṣṭhākṣau vāsako devadāru
                        pathyāvahnī vyoṣadhātrīviḍaṅgāḥ/ sāmānyāṃśaṃ yojayitvā viḍaṅgaiścūrṇaṃ kṛtvā
                        tatpalonmānamaśnan//  
 Su.4.9.48  kuṣṭhājjanturmucyate traiphalaṃ
                        vā sarpirdroṇaṃ vyoṣayuktaṃ ca yuñjan/ gomūtrāmbudroṇasiddhe+akṣapīḍe
                        siddhaṃ sarpirnāśayeccāpi kuṣṭham//  
 Su.4.9.49  āragvadhe saptaparṇe paṭole
                        savṛkṣake naktamāle sanimbe jīrṇaṃ pakvaṃ taddharidrādvayena hanyāt kuṣṭhaṃ
                        muṣkake cāpi sarpiḥ//  
 Su.4.9.50  rodhrāriṣṭaṃ padmakaṃ raktasāraḥ
                        saptāhvākṣau vṛkṣako bījakaśca/ yojyāḥ snāne dahyamānasya jantoḥ peyā vā
                        syāt kṣaudrayuktā tribhaṇḍī//  
 Su.4.9.51  khādet kuṣṭhī māṃsaśā(pā)te
                        purāṇān mudgān siddhānnimbatoye satailān/ nimbakvāthaṃ jātasattvaḥ pibedvā
                        kvāthaṃ vā+arkālarkasaptacchadānām//  
 Su.4.9.52  jagdheṣvaṅgeṣvaśvamārasya mūlaṃ
                        lepo yuktaḥ syādviḍaṅgaiḥ samūtraiḥ/ mūtraiścainaṃ secayedbhojayecca
                        sarvāhārān saṃprayuktān viḍaṅgaiḥ//  
 Su.4.9.53  kārañjaṃ vā sārṣapaṃ vā kṣateṣu
                        kṣepyaṃ tailaṃ śigrukośāmrayorvā/ pakvaṃ sarvairvā kaṭūṣṇaiḥ satikaiḥ śeṣaṃ
                        ca syādduṣṭavat saṃvidhānam//  
 Su.4.9.54 
                        saptaparṇakarañjārkamālatīkaravīrajam/ snuhīśirīṣayormūlaṃ
                        citrakāsphotayorapi//  
 Su.4.9.55 
                        viṣalāṅgalavajrākhyakāsīsālamanaḥśilāḥ/ karañjabījaṃ trikaṭu triphalāṃ
                        rajanīdvayam//  
 Su.4.9.56  siddhārthakān viḍaṅgāni
                        prapunnāḍaṃ ca saṃharet/ mūtrapiṣṭaiḥ pacedetaistailaṃ kuṣṭhavināśanam//  
 Su.4.9.57 
                        etadvajrakamabhyaṅgānnāḍīduṣṭavraṇāpaham/ siddhārthakaḥ karañjau dvau dve
                        haridre rasāñjanam//  
 Su.4.9.58  kuṭajaśca prapunnāḍasaptaparṇau
                        mṛgādanī/ lākṣā sarjaraso+arkaśca sāsphotāragvadhau snuhī//  
 Su.4.9.59  śirīṣastuvarākhyastu
                        kuṭajāruṣkarau vacā/ kuṣṭhaṃ kṛmighnaṃ mañjiṣṭhā lāṅgalī citrakaṃ tathā//  
 Su.4.9.60  mālatī kaṭutumbī ca gandhāhvā
                        mūlakaṃ tathā/ saindhavaṃ karavīraśca gṛhadhūmaṃ viṣaṃ tathā//  
 Su.4.9.61  kampillakaṃ sasindūraṃ
                        tejohvātutthakāhvaye/ samabhāgāni sarvāṇi kalkapeṣyāṇi kārayet//  
 Su.4.9.62  gomūtraṃ dviguṇaṃ
                        dadyāttilatailāccaturguṇam/ kārañjaṃ yā mahāvīryaṃ sārṣapaṃ vā mahāguṇam//  
 Su.4.9.63  abhyaṅgāt sarvakuṣṭhāni
                        gaṇḍamālābhagandarān/ nāḍīduṣṭavraṇān ghorān nāśayennātra saṃśayaḥ//  
 Su.4.9.64  mahāvajrakamityetannāmnā tailaṃ
                        mahāguṇam/ pittāvāpairmūtrapiṣṭastailaṃ lākṣādikaiḥ kṛtam//  
 Su.4.9.65  saptāhaṃ kaṭukālābvāṃ nidadhīta
                        cikitsakaḥ/ pītavantaṃ tato mātrāṃ tenābhyaktaṃ ca mānavam//  
 Su.4.9.66  śāyayedātape tasya doṣā
                        gacchanti sarvaśaḥ/ srutadoṣaṃ samutthāpya snātaṃ khadiravāriṇā//  
 Su.4.9.67  yavāgūṃ pāyayedenaṃ sādhitāṃ
                        khadirāmbunā/ evaṃ saṃśodhane varge kuṣṭhaghneṣvauṣadheṣu ca//  
 Su.4.9.68  kuryāttailāni sarpīṣi
                        pradehodgharṣaṇāni ca/ prātaḥ prātaśca seveta yogān vairecanāñ śubhān/ pañca
                        ṣaṭ sapta cāṣṭau vā yairutthānaṃ na gacchati//  
 Su.4.9.69  kārabhaṃ vā pibenmūtraṃ jīrṇe
                        tatkṣīrabhojanam/ jātasattvāni kuṣṭhāni māsaiḥ ṣaḍbhirapohati//  
 Su.4.9.70  didṛkṣurantaṃ kuṣṭhasya khadiraṃ
                        kuṣṭhapīḍitaḥ/ sarvathaiva prayuñjīta snānapānāśanādiṣu//  
 Su.4.9.71  yathā hanti pravṛddhatvāt
                        kuṣṭhamāturamojasā/ tathā hantyupayuktastu khadiraḥ kuṣṭhamojasā//  
 Su.4.9.72 
 † nīcaromanakhaḥ śrānto
                        hitāśyauṣadhatatparaḥ/ yoṣinmāṃsasurāvarjī kuṣṭhī kuṣṭhamapohati// 
 iti suśrutasaṃhitāyāṃ cikitsāsthāne kuṣṭhacikitsitaṃ nāma
                        navamo+adhyāyaḥ //9// 
 
 
                    daśamo+adhyāyaḥ/
                     Su.4.10.1  athāto mahākuṣṭhacikitsitaṃ
                        vyākhyāsyāmaḥ//  
 Su.4.10.2  yathovāca bhagavān
                        dhanvantariḥ//  
 Su.4.10.3  kuṣṭheṣu meheṣu kaphāmayeṣu
                        sarvāṅgaśopheṣu ca dāruṇeṣu/ kṛśatvamicchatsu ca medureṣu
                        yogānimānagryamatirvidadhyāt//  
 Su.4.10.4  kṣuṇṇān yavānniṣpūtān rātrau
                        gomūtraparyuṣitān mahati kiliñje śoṣayet, evaṃ saptarātraṃ
                        bhāvayecchoṣayecca, tatastān kapālabhṛṣṭān śaktūn kārayitvā, prātaḥ
                        prātareva kuṣṭhinaṃ pramehiṇaṃ vā sālasārādikaṣāyeṇa kaṇṭakivṛkṣakaṣāyeṇa vā
                        pāyayedbhallātakaprapunnāḍāvalgujārkacitrakaviḍaṅgamustacūrṇacaturbhāgayuktān;
                        evameva sālasārādikaṣāyaparipītānāmāragvadhādikaṣāyaparipītānāṃ vā
                        gavāśvāśakṛdbhūtānāṃ vā yavānāṃ śaktūn kārayitvā bhallātakādīnāṃ
                        cūrṇānyāvāpya khadirāśananimbarājavṛkṣarohītakaguḍūcīnāmanyatamasya kaṣāyeṇa
                        śarkarāmadhumadhureṇa drākṣāyuktena dāḍimāmalakavetasāmlena
                        saindhavalavaṇānvitena pāyayet; eṣa sarvamanthakalpaḥ//  
 Su.4.10.5  yāvakāṃśca bhakṣyān
                        dhānolumbakakulmāṣāpūpapūrṇakośotkārikāśaṣkulikākuṇāvīprabhṛtīn seveta;
                        yavavidhānena godhūmaveṇuyavānupayuñjīta//  
 Su.4.10.6  ariṣṭānato vakṣyāmaḥ
                        pūtīkacavyacitrakasuradārusārivādantītrivṛttrikaṭukānāṃ pratyekaṃ ṣaṭpalikā
                        bhāgā badarakuḍavastriphalākuḍava ityeteṣāṃ cūrṇāni, tataḥ
                        pippalīmadhughṛtairantaḥpralipte ghṛtabhājane prākkṛtasaṃskāre
                        saptodakakuḍavānayorajo+ardhakuḍavamardhatulāṃ ca guḍasyābhihitāni
                        cūrṇānyāvāpya svanuguptaṃ kṛtvā yavapalle saptarātraṃ vāsayet, tato
                        yathābalamupayuñjīta, eṣo+ariṣṭaḥ kuṣṭhamehamedaḥpāṇḍurogaśvayathūnapahanti/
                        evaṃ śālasārādau nyagrodhādāvāragvadhādau cāriṣṭān kurvīta//  
 Su.4.10.7  āsavānato vakṣyāmaḥ
                        palāśabhasmaparisrutasyoṣṇodakasya śītībhūtasya trayo bhāgā dvau
                        phāṇitasyaikadhyamariṣṭakalpena vidadhyāt, evaṃ tilādīnāṃ kṣāreṣu;
                        śālasārādau vyagrodhādāvāragvadhādau mūtreṣu cāsavān vidadhyāt//  
 Su.4.10.8  atha surā vakṣyāmaḥ
                        śiṃśapākhadirayoḥ sāramādāyotpāṭhya
                        cottamāraṇībrāhmīkośavatīstatsarvamakataḥ kaṣāyakalpena vipācyodakamādadīta
                        maṇḍodakārthaṃ, kiṇvapiṣṭamabhiṣuṇuyācca yathoktam/ evaṃ surāḥ śālasārādau
                        nyagrodhādāvāragvadhādau ca vidadhyāt//  
 Su.4.10.9  prakṣipya vipacet, tato
                        nātidravaṃ nātisāndramavatārya tasya pāṇitalaṃ pūrṇamaprātarāśo madhumiśraṃ
                        lihyāt; evaṃ śālasārādau nyagrodhādāvāragvadhādau ca lehān kārayet//  
 Su.4.10.10  ataścūrṇakriyāṃ vakṣyāmaḥ
                        śālasārādīnāṃ sāracūrṇaprasthamāhṛtyāragvadhādikaṣāyaparipītamanekaśaḥ
                        śālasārādikaṣāyeṇaiva pāyayet; evaṃ nyagrodhādīnāṃ phaleṣu,
                        puṣpeṣvāragvadhādīnāṃ cūrṇakriyāṃ kārayet//  
 Su.4.10.11  ata ūrdhvamayaskṛtīrvakṣyāmaḥ
                        tīkṣṇalohapatrāṇi tanūni lavaṇavargapradigdhāni gomayāgniprataptāni
                        triphalāśālasārādikaṣāyeṇa nirvāpayet ṣoḍaśavārān, tataḥ
                        khadirāṅgārataptānyupaśāntatāpāni sūkṣmacūrṇāni
                            kārayedghanatāntavaparisrāvitāni † , tato yathābalaṃ mātrāṃ sarpirmadhubhyāṃ
                        saṃsṛjyopayuññīta, jīrṇe yathāvyādhyanamlamalavaṇamāhāraṃ kurvīta, evaṃ
                        tulamupayujya kuṣṭhamedamedaḥśvayathupāṇḍurogonmādāpasmārānapahatya
                        varṣaśataṃ jīvati, tulāyāṃ tulāyāṃ varṣaśatamutkarṣaḥ, etena
                        sarvalauheṣvayaskṛtayo vyākhyātāḥ//  
 Su.4.10.12 
                        trivṛcchyāmāgnimanthasaptalākevukaśaṅkhinītilvakatriphalāpalāśaśiṃśapānāṃ
                        svarasamādāya pālāśyāṃ droṇyāmabhyāsicya khadirāṅgārataptamayaḥpiṇḍaṃ
                        trisaptakṛtvo nirvāpya tamādāya punarāsicya sthālyāṃ gomayāgninā vipacet,
                        tataścaturthabhāgāvaśiṣṭamavatārya parisrāvya bhūyo+agnitaptānyayaḥpatrāṇi
                        prakṣipet, sidhyati cāsmin pippalyādicūrṇabhāgaṃ dvau
                        madhunastāvadghṛtasyeti dadyāt, tataḥ praśāntamāyase pātre svanuguptaṃ
                        nidadhyāt, tato yathāyogaṃ śuktiṃ prakuñcaṃ vopayuñjīta, jīrṇe
                        yathāvyādhyāhāramupaseveta/ eṣauṣadhāyaskṛtirasādhyaṃ kuṣṭhaṃ pramehaṃ vā
                        sādhayati, sthūlamapakarṣati, śophamupahanti, sannmagnimuddharati, viśeṣeṇa
                        copadiśyate rājayakṣmiṇāṃ, varṣaśatāyuścānayā puruṣo bhavati/
                        śālasārādikvāthamāsicya pālāśyāṃ droṇyāmayoghanāṃstaptānnirvāpya
                        kṛtasaṃskāre kalaśe+abhyāsicya pippalyādicūrṇabhāgaṃ kṣaudraṃ guḍamiti ca
                        dattvā svanuguptaṃ nidadhyāt, etāṃ mahauṣadhāyaskṛtiṃ māsamardhamāsaṃ vā
                        sthitāṃ yathābalamupayuñjīta/ evaṃ nyagrodhādāvārevatādiṣu ca vidadhyāt//  
 Su.4.10.13  ataḥ
                        khadiravidhānamupadekṣyāmaḥ praśastadeśajātamanupahataṃ  † madhyamavayasaṃ
                        khadiraṃ paritaḥ khānayitvā tasya madhyamaṃ mūlaṃ chittvā+ayomayaṃ kumbhaṃ
                        tasminnantare nidadhyādyathā rasagrahaṇasamartho bhavati, tatastaṃ
                        gomayamṛdā+avaliptamavakīryendhanairgomayamiśrairādīpayedyathā+asya
                        dahyamānasya rasaḥ sravatyadhastāt, tadyadā jānīyāt pūrṇaṃ bhājanamiti,
                        athainamuddhṛtya parisrāvya rasamanyasmin pātre nidhāyānuguptaṃ nidadhyāt,
                        tato yathāyogaṃ mātrāmāmalakarasamadhusarpirbhiḥ saṃsṛjyopayuñjīta, jīrṇe
                        bhallātakavidhānavadāhāraḥ parihāraśca, prasthe copayukte śataṃ
                        varṣāṇāmāyuṣo+abhivṛddhirbhavati/ khadirasāratulāmudakadroṇe vipācya
                        ṣoḍaśāṃśāvaśiṣṭamavatāryānuguptaṃ nidadhyāt, tamāmalakarasamadhusarpirbhiḥ
                        saṃsṛjyopayuñjīta/ eṣa eva sarvavṛkṣāsāreṣu kalpaḥ/ khadirasāracūrṇatulāṃ
                        khadirasārakvāthamātrāṃ vā prātaḥ prātarupaseveta,
                        khadirasārakvāthasiddhamāvikaṃ vā sarpiḥ//  
 Su.4.10.14  amṛtavallīsvarasaṃ kvāthaṃ vā
                        prātaḥ prātarupaseveta, tatsiddhaṃ vā sarpiḥ, aparāhṇe
                        sasarpiṣkamodanamāmalakayūṣeṇa bhuñjīta; evaṃ māsamupayujya
                        sarvakuṣṭhairvimucyata iti//  
 Su.4.10.15 
                        kṛṣṇatilabhallātakatailāmalakarasasarpiṣāṃ droṇaṃ śālasārādikaṣāyasaya ca,
                        triphalātrikaṭukaparūṣaphalamajjaviḍaṅgaphalasāracitrārkāvalgujaharidrādvayatrivṛddantīdravantīndrayavayaṣṭīmadhukātiviṣārasāñjanapriyaṅgūṇāṃ
                        pālikā bhāgāstānaikadhyaṃ snehapākavidhānena pacet, tat sādhusiddhamavatārya
                        parisrāvyānuguptaṃ nidadhyāt, tata upasaṃskṛtaśarīraḥ prātaḥ prātarutthāya
                        pāṇiśuktimātraṃ kṣaudreṇa pratisaṃsṛjyopayuñjiāta, jīrṇe
                        mudgāmalakayūṣeṇālavaṇena sarpiṣmantaṃ khadirodakasiddhaṃ mṛdvodanamaśnīyāt
                        khadirodakasevī, ityevaṃ droṇamupayujya sarvakuṣṭhairvimuktaḥ śuddhatanuḥ
                        smṛtimān varṣaśatāyurarogo bhavati//  
 Su.4.10.16  bhavati cātra
                        surāmanthāsavāriṣṭāṃllehāṃścūrṇānyayaskṛtīḥ/ sahasraśo+api kurvīta
                        bījenānena buddhimān// 
 iti suśrutasaṃhitāyāṃ cikitsāsthāne mahākuṣṭhacikitsitaṃ nāma
                        daśamo+adhyāyaḥ //10// 
 
 
                    ekādaśo+adhyāyaḥ/
                     Su.4.11.1  athātaḥ pramehacikitsitaṃ
                        vyākhyāsyāmaḥ//  
 Su.4.11.2  yathovāca bhagavān
                        dhanvantariḥ//  
 Su.4.11.3  dvau pramehau bhavataḥ
                        sahajo+apathyanimittaśca/ tatra sahajo mātṛpitṛbījadoṣakṛtaḥ,
                        ahitāhārajo+apathyanimittaḥ/ tayoḥ pūrveṇopadrutaḥ kṛśo rūkṣo+alpāśī
                        pipāsurbhṛśaṃ parisaraṇaśīlaśca bhavati; uttareṇa sthūlo bahvāī snigdhaḥ
                        śayyāsanasvapnaśīlaḥ prāyeṇeti//  
 Su.4.11.4  tatra
                        kṛśamannapānapratisaṃskṛtābhiḥ kriyābhiścikitseta,
                        sthūlamapatarpaṇayuktābhiḥ//  
 Su.4.11.5  sarva eva ca parihareyuḥ
                        sauvīrakatuṣodakaśuktamaireyasurāsavatoyapayastailaghṛtekṣuvikāradadhipiṣṭānnāmlayavāgūṇānakāni
                        grāmyānūpaudakamāṃsāni ceti//  
 Su.4.11.6  tataḥ
                        śāliṣaṣṭikayavagodhūmakodravoddālakānanavān bhuñjīta
                        caṇakāḍhakīkulatthamudgavikalpena, tiktakaṣāyābhyāṃ ca śākagaṇābhyāṃ
                        nikumbheṅgudīsarṣapātasītailasiddhābhyāṃ, baddhamūtrairvā
                        jāṅgalairmāṃsairapahṛtamedobhiranamlairaghṛtaiśceti//  
 Su.4.11.7  tatrādita eva pramehiṇaṃ
                        snigdhamanyatamena tailena priyaṅgvādisiddhena vā ghṛtena vāmayet pragāḍhaṃ
                        virecayecca, virecanādanantaraṃ
                        surasādikaṣāyeṇāsthāpayenmahauṣadhabhadradārumustāvāpena
                        madhusaindhavayuktena, dahyamānaṃ ca nyagrodhādikaṣāyeṇa nistailena//  
 Su.4.11.8  tataḥ śuddhadehamāmalakarasena
                        haridrāṃ madhusaṃyuktāṃ pāyayet, triphalāviśālādevadārumustakaṣāyaṃ vā,
                        śālakampillakamuṣkakakalkamakṣamātraṃ vā madhumadhuramāmalakarasena
                        haridrāyutaṃ, kuṭajakapittharohītakabibhītakasaptaparṇapuṣpakalkaṃ vā
                        nimbāragvadhasaptaparṇamūrvākuṭajasomavṛkṣapalāśānāṃ vā
                        tvakpatramūlaphalapuṣpakaṣāyāṇi, ete pañca yogāḥ sarvamehānāmapahantāro
                        vyākhyātāḥ//  
 Su.4.11.9 
 † viśeṣaścāta ūrdhvaṃ
                        tatrodakamehinaṃ pārijātakaṣāyaṃ pāyayet, ikṣumehinaṃ citrakakaṣāyaṃ,
                        śanairmehinaṃ khadirakaṣāyaṃ, lavaṇamehinaṃ  † pāṭhā+aguruharidrākaṣāyaṃ, piṣṭamehinaṃ
                        haridrādāruharidrākaṣāyaṃ, sāndramehinaṃ saptaparṇakaṣāyaṃ, śukramehinaṃ
                        dūrvāśaivalaplavahaṭhakarañjakaserukakaṣāyaṃ kakubhacandanakaṣāyaṃ vā,
                        phenamehinaṃ triphalāragvaghamṛdvīkākaṣāyaṃ, madhumadhuramiti; paittikeṣu
                        nīlamehinaṃ śālasārādikaṣāyamaśvatthakaṣāyaṃ vā pāyayet, haridrāmehinaṃ
                        rājavṛkṣakaṣāyaṃ, amlamehinaṃ nyagrodhādikaṣāyaṃ, kṣāramehinaṃ
                        triphalākaṣāyaṃ, mañjiṣṭhāmehinaṃ mañjiṣṭhācandanakaṣāyaṃ, śoṇitamehinaṃ
                        guḍūcītindukāsthikāśmaryakharjūrakaṣāyaṃ madhumiśraṃ; ata
                        ūrdhvamasādhyeṣvapi yogān yāpanārthaṃ vakṣyāmaḥ, tadyathā sarpirmehinaṃ
                        kuṣṭhakuṭajapāṭhāhiṅgukaṭurohiṇīkalkaṃ guḍūcīcitrakakaṣāyeṇa pāyayet,
                        vasāmehinamagnimanthakaṣāyaṃ śiṃśapākaṣāyaṃ vā, kṣaudramehinaṃ
                            kadarakramukakaṣāyaṃ † , hastimehinaṃ
                        tindukakapitthaśirīṣapalāśapāṭhāmūrvāduḥsthikṣāraṃ ceti;
                        dahyamānamaudakakandakvāthasiddhāṃ yavāgūṃ kṣīrekṣurasamadhurāṃ pāyayet//  
 Su.4.11.10  tataḥ
                        priyaṅgvanantāyūthikāpadmātrāyantikālohitikāmbaṣṭhādāḍimatvakśālaparṇīpadmatuṅgakeśaradhātakīvakulaśālmalīśrīveṣṭakamocaraseṣvariṣṭānayaskṛtīrlehānāsavāṃśca
                        kurvīta;
                        śṛṅgāṭakagiloḍyavisamṛṇālakāśakaserukamadhukāmrajambvasanatiniśakakubhakaṭvaṅgarodhrabhallātakapalāśacarmavṛkṣagirikarṇikāśītaśivaniculadāḍimājakarṇaharivṛkṣarājādanagopaghoṇṭāvikaṅgateṣu
                        vā; yavānnavikārāṃśca seveta; yathoktakaṣāyasiddhāṃ yavāgūṃ cāsmai
                        prayacchet, kaṣāyāṇi vā pātum//  
 Su.4.11.11 
                        mahādhanamahitāhāramauṣadhadveṣiṇamīśvaraṃ vā
                        pāṭhābhayācitrakapragāḍhamanalpamākṣikamanyatamamāsavaṃ pāyayet,
                        aṅgāaraśūlyopadaṃśaṃ vā mādhvīkamabhīkṣṇaṃ, kṣaudrakapitthamaricānuviddhāni
                        cāsmai pānabhojanānyupaharet, uṣṭrāśvatarakharapurīṣacūrṇāni cāsmai
                        dadyādaśaneṣu; hiṅgusaindhavayuktairyūṣaiḥ sārṣapaiśca rāgairbhojayet;
                        aviruddhāni cāsmai pānabhojanānyupaharedrasagandhavanti ca; pravṛddhamehāstu
                            vyāyāmaniyuddhakrīḍāgajaturagarathapadāticaryāparikramaṇānyastropāstre †  vā severan//  
 Su.4.11.12  adhanastvabāndhavo vā
                        pādatrāṇātapatravirahito bhaikṣyāśī grāmaikarātravāsī muniriva saṃyatātmā
                        yojanaśatamadhikaṃ vā gacchet, mahādhano vā
                        śyāmākanīvāravṛttirāmalakakapitthatindukāśmantakaphalāhāro mṛgaiḥ saha
                        vaset, tanmūtraśakṛdbhakṣaḥ satatamanuvrajedgāḥ, brahmaṇo vā
                        śiloñchavṛttirbhūtvā brahmarathamuddharet, kṛṣet satatamitaraḥ khanedvā
                        kūpaṃ, kṛśaṃ tu satataṃ rakṣet//  
 Su.4.11.13  bhavati cātra adhano
                        vaidyasandeśādevaṃ kurvannatandritaḥ/ saṃvatsarādantarādvā pramehāt
                        pratimucyate// 
 iti suśrutasaṃhitāyāṃ cikitsāsthāne pramehacikitsitaṃ
                        nāmaikadaśo+adhyāyaḥ//11//  
 
 
                    dvādaśo+adhyāyaḥ/
                     Su.4.12.1  athātaḥ pramehapiḍakācikitsitaṃ
                        vyākhyāsyāmaḥ//  
 Su.4.12.2  yathovāca bhagavān
                        dhanvantariḥ//  
 Su.4.12.3  śarāvikādyā nava piḍakāḥ
                        prāguktāḥ; tāḥ prāṇavato+alpāstvaṅmāṃsaprāptā mṛdvyo+alparujaḥ
                        kṣiprapākabhedinyaśca sādhyāḥ//  
 Su.4.12.4  tābhirupadrutaṃ
                        pramehiṇamupacaret/ tatra pūrvarūpeṣvapatarpaṇaṃ vanaspatikaṣāyaṃ
                        bastamūtraṃ copadiśet; evamakurvatastasaya madhurāhārasya mūtraṃ svedaḥ
                        śleṣmā ca madhurībhavati pramehaścābhivyakto bhavati, tatrobhayataḥ
                        saṃśodhanamāseveta; evamakurvatastasya doṣāḥ pravṛddhā māṃsaśoṇite pradūṣya
                        śophaṃ janayantyupadravān vā kāṃścit, tatroktaḥ pratīkāraḥ sirāmokṣaśca;
                        evamakurvatastasya śopho vṛddho+atimātraṃ rujo vidāhamāpadyate, tatra
                        śastrapraṇidhānamuktaṃ vraṇakriyopasevā ca; evamakurvatastasya
                        pūyo+abhyantaramavadāryotsaṅgaṃ mahāntamavakāśaṃ kṛtvā pravṛddho
                        bhavatyasādhyaḥ; tasmādādita eva pramehiṇamupakramet//  
 Su.4.12.5 
                        bhallātakabilvāmbupippalīmūlodakīryāvarṣābhūpunarnavācitrakaśaṭīsnuhīvaruṇakapuṣkaradantīpathyā
                        daśapalonmitā yavakolakulatthāṃśca prāsthikān saliladroṇe niṣkvāthya
                        caturbhāgāvaśiṣṭe+avatārya
                        vacātrivṛtkampillakabhārgīniculaśuṇṭhīgajapippalīviḍaṅgarodhraśirīṣāṇāṃ
                        bhāgairardhapalikairghṛtaprasthaṃ
                        vipācayenmehaśvayathukuṣṭhagulmodarārśaḥplīhavidradhipiḍakānāṃ nāśanaṃ nāmnā
                        dhānvantaram//  
 Su.4.12.6  durvirecyā hi madhumehino
                        bhavanti medo+abhivyāptaśarīratvāt, tasmāttīkṣṇameteṣāṃ śodhanaṃ kurvīta/
                        piḍakāpīḍitāḥ sopadravāḥ sarva eva pramehā mūtrādimādhurye
                        madhugandhasāmānyāt pāribhāṣikīṃ madhumehākhyāṃ labhante//  
 Su.4.12.7  na caitān kathaṃcidapi svedayet,
                        medobahutvādeteṣāṃ viśīryate dehaḥ svedena//  
 Su.4.12.8  rasāyanīnāṃ ca
                        daurbalyānnordhvamuttiṣṭhanti pramehiṇāṃ doṣāḥ, tato madhumehināmadhaḥkāye
                        piḍakāḥ prādurbhavanti//  
 Su.4.12.9  apakvānāṃ tu piḍakānāṃ śophavat
                        pratīkāraḥ, pakvānāṃ vraṇavaditi; tailaṃ tu vraṇaropaṇamevādau kurvīta,
                        āragvadhādikaṣāyamutsādanārthe, śālasārādikaṣāyaṃ pariṣecane,
                        pippalyādikaṣāyaṃ pānabhojaneṣu,
                        pāṭhācitrakaśārṅgeṣṭākṣudrābṛhatīsārivāsomavalkasaptaparṇāragvadhakuṭajamūlacūrṇāni
                        madhumithāṇi praśnīyāt//  
 Su.4.12.10  śālasārādivargakaṣāyaṃ
                        caturbhāgāvaśiṣṭamavatārya parisrāvya punarupanīya sādhayet, sidhyati
                        cāmalakarodhrapriyaṅgudantīkṛṣṇāyastāmracūrṇānyāvapet, etadanupadagdhaṃ
                        lehībhūtamavatāryānuguptaṃ nidadhyāt, tato yathāyogamupayuñjīta, eṣa lehaḥ
                        sarvamehānāṃ hantā//  
 Su.4.12.11 
                        triphalānitrakatrikaṭukaviḍaṅgamustānāṃ nava bhāgāstāvanta eva
                        kṛṣṇāyaścūrṇasya, tatsarvamaikadhyaṃ kṛtvā yathāyogaṃ mātrāṃ
                        sarpirmadhubhyāṃ saṃsṛjyopayuñjīta, etannavāyasam; etena jāṭharyaṃ na
                        bhavati, sanno+agnirāpyāyate,
                        durnāmaśophapāṇḍukuṣṭharogāvipākakāsaśvāsapramehāśca na bhavanti//  
 Su.4.12.12  śālasārādiniryūhe
                        caturthāṃśāvaśeṣite/ parisrute tataḥ śīte madhu mākṣikamāvapet//  
 Su.4.12.13  phāṇitībhāvamāpannaṃ guḍaṃ
                        śodhitameva ca/ ślakṣṇapiṣṭāni cūrṇāni pippalyādigaṇasya ca//  
 Su.4.12.14  aikadhyamāvapet kumbhe
                        saṃskṛte ghṛtabhāvaite/ pippalīcūrṇamadhubhiḥ pralipte+antaḥśucau dṛḍhe//  
 Su.4.12.15  ślakṣṇāni tīkṣṇalohasya tatra
                        patrāṇi buddhimān/ khadirāṅgārataptāni bahuśaḥ sannipātayet//  
 Su.4.12.16  supidhānaṃ tu taṃ kṛtvā
                        yavapalle nidhāpayet/ māsāṃstrīṃścaturo vā+api yāvadālohasaṃkṣayāt//  
 Su.4.12.17  tato jātarasaṃ taṃ tu prātaḥ
                        prātaryathābalam/ niṣeveta yathāyogamāhāraṃ cāsya kalpayet//  
 Su.4.12.18  kārśyakṛdbalināmeṣa
                        sannasyāgneḥ prasādhakaḥ/ śophanudgulmahṛt kuṣṭhamehapāṇḍvāmayāpahaḥ//  
 Su.4.12.19  plīhodaraharaḥ śīghraṃ
                        viṣamajvaranāśanaḥ/ abhiṣyandāpaharaṇo lohāriṣṭo mahāguṇaḥ//  
 Su.4.12.20  pramehiṇo yadā
                        mūtramapicchilamanāvilam/ viśadaṃ tiktakaṭukaṃ tadā++ārogyaṃ
                        pracakṣate// 
 iti śrīsuśrutasaṃhitāyāṃ cikitsāsthāne pramehapiḍakācikitsitaṃ nāma
                        dvādaśo+adhyāyaḥ //12// 
 
 
                    trayodaśo+adhyāyaḥ/
                     Su.4.13.1  athāto madhumehacikitsitaṃ
                        vyākhyāsyāmaḥ//  
 Su.4.13.2  yathovāca bhagavān
                        dhanvantariḥ//  
 Su.4.13.3  madhumehitvamāpannaṃ bhiṣagbhiḥ
                        parivarjitam/ yogenānena matimān pramehiṇamupācaret//  
 Su.4.13.4  māse śukre śucau caiva śailāḥ
                        sūryāṃśutāpitāḥ/ jatuprakāśaṃ svarasaṃ śilābhyaḥ prasravanti hi//  
 Su.4.13.5  śilājatviti vikhyātaṃ
                        sarvavyādhivināśanam/ trapvādīnāṃ tu lohānāṃ ṣaṇṇāmanyatamānvayam//  
 Su.4.13.6  jñeyaṃ svagandhataścāpi ṣaḍyoni
                        prathitaṃ kṣitau/ lohādbhavati tadyasmācchilājatu jatuprabham//  
 Su.4.13.7  tasya lohasya tadvīryaṃ rasaṃ
                        cāpi bibharti  † tat/
                        trapusīsāyasādīni pradhānānyuttarottaram//  
 Su.4.13.8  yathā tathā prayoge+api śreṣṭhe
                        śreṣṭhaguṇāḥ smṛtāḥ/ tatsarvaṃ tiktakaṭukaṃ kaṣāyānurasaṃ saram//  
 Su.4.13.9  kaṭupākyuṣṇavīryaṃ ca śoṣaṇaṃ
                        chedanaṃ tathā/ teṣu yat kṛṣṇamalaghu snigdhaṃ niḥśarkaraṃ ca yat//  
 Su.4.13.10  gomūtragandhi yaccāpi tat
                        pradhānaṃ pracakṣate/ tadbhāvitaṃ sāragaṇairhṛtadoṣo dinodaye//  
 Su.4.13.11  pibet sārodakenaiva
                        ślakṣṇapiṣṭaṃ yathābalam/ jāṅgalena rasenānnaṃ tasmiñjīrṇe tu bhojayet//  
 Su.4.13.12  upayujya tulāmevaṃ
                        girijādamṛtopamāt/ vapurvarṇabalopeto madhumehavivarjitaḥ//  
 Su.4.13.13  jīvedvarṣaśataṃ
                        pūrṇamajaro+amarasannibhaḥ/ śataṃ śataṃ tulāyāṃ tu sahasraṃ daśataulike//  
 Su.4.13.14  bhallātakavidhānena
                        parihāravidhiḥ smṛtaḥ/ mehaṃ kuṣṭhamapasmāramunmādaṃ ślīpadaṃ garam//  
 Su.4.13.15  śoṣaṃ śophārśasī gulmaṃ
                        pāṇḍutāṃ viṣamajvaram/ apohatyacirātkālācchilājatu niṣevitam//  
 Su.4.13.16  na so+asti rogo yaṃ cāpi
                        nihanyānna śilājatu/ śarkarāṃ cirasaṃbhūtāṃ bhinatti ca tathā+aśmarīm//  
 Su.4.13.17  bhāvanāloḍane cāsya kartavye
                        bheṣajairhitaiḥ/ evaṃ ca mākṣikaṃ dhātuṃ tāpījamamṛtopamam//  
 Su.4.13.18  madhuraṃ kāñcanābhāsamamlaṃ vā
                        rajataprabham/ piban hanti jarākuṣṭhamehapāṇḍvāmayakṣayān//  
 Su.4.13.19  tadbhāvitaḥ kapotāṃśca
                        kulatthāṃśca vivarjayet/ pañcakarmaguṇātītaṃ śraddhāvantaṃ jijīviṣum//  
 Su.4.13.20  yogenānena matimān sādhayedapi
                        kuṣṭhanam/ vṛkṣāstuvarakā ye syuḥ paścimārṇavabhūmiṣu//  
 Su.4.13.21 
                        vīcītaraṅgavikṣepamārutoddhūtapallavāḥ/ teṣāṃ phalāni gṛhṇīyāt
                        supakvānyambudāgame//  
 Su.4.13.22 
 † majjāṃ tebhyo+api
                        saṃhṛtya śoṣayitvā vicūrṇya ca/ tilavat pīḍayeddroṇyāṃ srāvayedvā
                        kusumbhavat//  
 Su.4.13.23  tattailaṃ saṃhṛtaṃ bhūyaḥ
                        pacedātoyasaṃkṣayāt/ avatārya karīṣe ca pakṣamātraṃ nidhāpayet//  
 Su.4.13.24  snigdhaḥ svinno hṛtamalaḥ
                        pakṣādūrdhvaṃ prayatnavān/ caturthabhaktāntaritaḥ śuklādau divase śubhe//  
 Su.4.13.25  mantrapūtasya tailasya
                        pibenmātrāṃ yathābalam/ tatra mantraṃ pravakṣyāmi yenedamabhimantryate//  
 Su.4.13.26  majjasāra mahāvīrya sarvān
                        dhātūn viśodhaya/ śaṅkhacakragadāpāṇistvāmājñāpayate+acyutaḥ//  
 Su.4.13.27  tenāsyordhvamadhaścāpi doṣā
                        yāntyasakṛttataḥ/ asnehalavaṇāṃ sāyaṃ yavāgūṃ śītalāṃ pibet//  
 Su.4.13.28  pañcāhaṃ prapibettailamanena
                        vidhinā naraḥ/ pakṣaṃ parihareccāpi mudgayūṣaudanāśanaḥ//  
 Su.4.13.29  pañcabhirdivasairevaṃ
                        sarvakuṣṭhairvimucyate/ tadeva khadirakvāthe triguṇe sādhu sādhitam//  
 Su.4.13.30  nihitaṃ pūrvavat  † pakṣāt
                        pibenmāsamatandritaḥ/ tenābhyaktaśarīraśca kurvītāhāramīritam//  
 Su.4.13.31  bhinnasvaraṃ raktanetraṃ
                        viśīrṇaṃ kṛmibhakṣitam/ anenāśu prayogeṇa sādhayet kuṣṭhinaṃ naram//  
 Su.4.13.32  sarpirmadhuyutaṃ pītaṃ tadeva
                        khadirāmbunā/ pakṣimāṃsarasāhāraṃ karoti dviśatāyuṣam//  
 Su.4.13.33  tadeva nasye
                        pañcāśaddivasānupayojitam/ vapuṣmantaṃ śrutidharaṃ karoti triśatāyuṣam//  
 Su.4.13.34  śodhayanti naraṃ pītā
                        majjānastasya mātrayā/ mahāvīryastuvarakaḥ kuṣṭhamehāpahaḥ paraḥ//  
 Su.4.13.35  sāntardhūmastasya majjā tu
                        dagdhaḥ kṣiptastaile saindhavaṃ cāñjanaṃ ca/ paillyaṃ
                        hanyādarmanaktāndhyakācān nīlīrogaṃ taimiraṃ cāñjanena// 
 iti suśrutasaṃhitāyāṃ cikitsāsthāne madhumehacikitsitaṃ nāma
                        trayodaśo+adhyāyaḥ //13// 
 
 
                    caturdaśo+adhyāyaḥ/
                     Su.4.14.1  athāta udarāṇāṃ cikitsitaṃ
                        vyākhyāsyāmaḥ//  
 Su.4.14.2  yathovāca bhagavān
                        dhanvantariḥ//  
 Su.4.14.3  aṣṭāvudarāṇi pūrvamuddiṣṭāni/
                        teṣvasādhyaṃ baddhagudaṃ parisrāvi ca; avaśiṣṭāni kṛcchrasādhyāni;
                        sarvāṇyeva pratyākhyāyopakrameta/ teṣvādyaścaturvargo bheṣajasādhyaḥ,
                        uttaraḥ śastrasādhyaḥ, kālaprakarṣāt sarvāṇyeva śastrasādhyāni
                        varjayitavyāni vā//  
 Su.4.14.4  udarī tu
                        gurvabhiṣyandirūkṣavidāhisnigdhapiśitapariṣekāvagāhān pariharet;
                        śāliṣaṣṭikayavagodhūmanīvārān nityamaśnīyāt//  
 Su.4.14.5  tatra vātodariṇaṃ
                        vidārigandhādisiddhena sarpiṣā snehayitvā, tilvakavipakvenānulomya,
                        citrāphalatailapragāḍhena vidārigandādikaṣāyeṇāsthāpayedanuvāsayecca,
                        sālvaṇena copanāhayedudaraṃ, bhojayeccainaṃ vidārigandhādisiddhena kṣīreṇa
                        jāṅgalarasena ca, svedayeccābhīkṣṇam//  
 Su.4.14.6  pittodariṇaṃ tu
                        madhuragaṇavipakvena sarpiṣā snehayitvā,
                        śyāmātriphalātrivṛdvipakvenānulomya, śarkarāmadhughṛtapragāḍhena
                        nyagrodhādikaṣāyeṇāsthāpayedanuvāsayecca, pāyasenopanāhayedudaraṃ,
                        bhojayeccainaṃ vidārigandhādisiddhena payasā//  
 Su.4.14.7  śleṣmodariṇaṃ tu
                        pippalyādikaṣāyasiddhena sarpiṣopasnehya, snuhīkṣīravipakvenānulomya,
                        trikaṭukamūtrakṣāratailapragāḍhena muṣkakādikaṣāyeṇāsthāpayedanuvāsayecca,
                        śaṇātasīdhātakīkiṇvasarṣapamūlakabījakalkaiścopanāhayedudaraṃ,
                        bhojayeccainaṃ trikaṭukapragāḍhena kulatthayūṣeṇa pāyasena vā,
                        svedayeccābhīkṣṇam//  
 Su.4.14.8  dūṣyodariṇaṃ tu pratyākhyāya
                        saptalāśaṅkhinīsvarasasiddhena sarpiṣā  † viracayenmāsamardhamāsaṃ vā,
                        mahāvṛkṣakṣīrasurāgomūtrasiddhena vā; śuddhakoṣṭhaṃ tu
                        madyenāśvamārakaguñjākākādanīmūlakalkaṃ pāyayet; ikṣukāṇḍāni vā kṛṣṇasarpeṇa
                        daṃśayitvā bhakṣayedvallīphalāni vā, mūlajaṃ kandajaṃ vā viṣamāsevayet,
                        tenāgado bhavatyanyaṃ vā bhāvamāpadyate//  
 Su.4.14.9  bhavati cātra kupitānilamūlatvāt
                             † saṃcitatvānmalasya
                        ca/ sarvodareṣu śaṃsanti bahuśastvanulomanam//  
 Su.4.14.10  ata ūrdhvaṃ sāmānyayogān
                        vakṣyāmaḥ/ tadyathā eraṇḍatailamaharaharmāsṃ dvau vā kevalaṃ mūtrayuktaṃ
                        kṣīrayuktaṃ vā sevetodakavarjī, māhiṣaṃ vā mūtraṃ kṣīreṇa nirāhāraḥ
                        saptarātram, uṣṭrīkṣīrāhāro vā+annavārivarjī pakṣaṃ, pippalīṃ vā māsaṃ
                        pūrvoktena vidhānenāseveta, saindhavājamodāyuktaṃ vā nikumbhatailam,
                        ārdraśṛṅgaverarasapātraśatasiddhaṃ vā vātaśūle+avacāryaṃ,
                        śṛṅgaverarasavipakvaṃ kṣīramāseveta, cavyaśṛṅgaverakalkaṃ vā payasā
                        saraladevadārucitrakameva vā, muraṅgīśālaparṇīśyāmāpunarnavākalkaṃ vā,
                        jyotiṣkaphalatailaṃ vā kṣīreṇa svarjikāhiṅgumiśraṃ pibet,  † guḍadvitīyāṃ vā
                        harītakīṃ bhakṣayet, srutīkṣīrabhāvitānāṃ vā pippalīnāṃ sahasraṃ kālena,
                        pathyākṛṣṇācūrṇaṃ vā snuhīkṣīrabhāvitamutkārikāṃ pakvāṃ dāpayet;
                        harītakīcūrṇaṃ prasthamāḍhake ghṛtasyāvāpyāṅgāreṣvabhivilāpya
                        khajenābhimathyānuguptaṃ kṛtvā+ardhamāsaṃ yavapalle vāsayet, tataścoddhṛtya
                        parisrāvya harītakīkvāthāmladadhīnyāvāpya vipacet, tadyathāyogaṃ
                        māsamardhamāsaṃ vā pāyayet; gavye payasi mahāvṛkṣakṣīramāvāpya vipacet,
                        vipakvaṃ cāvatārya śītībhūtaṃ manthānenābhimathya navanītamādāya bhūyo
                        mahāvṛkṣakṣīreṇaiva vipacet, tadyathāyogaṃ māsaṃ māsārdhaṃ vā pāyayet;
                        cavyacitrakadantyativiṣākuṣṭhasārivātriphalājamodaharidrāśaṅkhinītrivṛttrikaṭukānāmardhakārṣikā
                        bhāgā, rājavṛkṣaphalamajjñāmaṣṭau karṣāḥ, mahāvṛkṣakṣīrapaledve, gavāṃ
                        kṣīramūtrayoraṣṭāvaṣṭau palāni, etat sarvaṃ ghṛtaprasthe samāvāpya vipacet,
                        tadyathāyogaṃ māsamardhamāsṃ vā pāyayet; etāni tilvakaghṛtacaturthāni
                        sarpīṣyudaragulmavidradhyaṣṭhīlānāhakuṣṭhonmādāpasmāreṣūpayojyāni
                        virecanārthaṃ; mūtrāsavāriṣṭasurāścābhīkṣṇaṃ mahāvṛkṣakṣīrasaṃbhṛtāḥ seveta;
                        virecanadravyakaṣāyaṃ vā śṛṅgaveradevadārupragāḍham//  
 Su.4.14.11 
                        vamanavirecanaśirovirecanadravyāṇāṃ pālikābhāgāḥ
                        pippalyādivacādiharidrādiparipaṭhitānāṃ ca dravyāṇāṃ ślakṣṇapiṣṭānāṃ
                        yathoktānāṃ ca lavaṇānāṃ tatsarvaṃ mūtragaṇe prakṣipya
                        mahāvṛkṣakṣīraprasthaṃ ca mṛdvagninā+avaghaṭṭayan vipacedapradagdhakalkaṃ,
                        tatsādhusiddhamavatārya śītībhūtamakṣamātrā guṭikā vartayet, tāsāmekāṃ dve
                        tisro vā guṭikā balāpekṣayā māsāṃstrīṃścaturo vā seveta, eṣā++ † ānāhavartikriyā
                        viśeṣeṇa mahāvyādhiṣūpayujyate (viśeṣeṇa) koṣṭhajāṃśca kṛmīnapahanti
                        kāsaśvāsakṛmikuṣṭhapratiśyāyārocakāvipākodāvartāṃśca nāśayati//  
 Su.4.14.12 
                        madanaphalamajjakuṭajajīmūtakekṣvākudhāmārgavatrivṛttrikaṭukasarṣapalavaṇāni
                        mahāvṛkṣakṣīramūtrayoranyatareṇa piṣṭvā+aṅguṣṭhamātrāṃ vartiṃ kṛtvodariṇa
                        ānāhe tailalavaṇābhyaktagudasyaikāṃ dve tisro vā pāyau nidadhyāt,
                        eṣā++ānāhavartikriyā vātamūtrapurīṣodāvartādhmānānāheṣu vidheyā//  
 Su.4.14.13  plīhodariṇaḥ snigdhasvinnasya
                        dadhnā bhuktavato vāmabāhau kūrparābhyantarataḥ sirāṃ vidhyet, vimardayecca
                        pāṇinā plīhānaṃ rudhirasyandanārthaṃ; tataḥ saṃśuddhadehaṃ
                        samudraśuktikākṣāraṃ payasā pāyayeta, hiṅgusauvarcike vā kṣīreṇa, srutena
                        palāśakṣāreṇa vā yavakṣāraṃ, kiṃśukakṣārodakena vā bahuśaḥ srutena
                        yavakṣāraṃ, pārijātakekṣurakāpāmārgakṣāraṃ vā, tailasṃsṛṣṭaṃ
                        śobhāñjanakayūṣaṃ pippalīsaindhavacitrakayuktaṃ, pūtikarañjakṣāraṃ
                        vā+amlasrutaṃ viḍlavaṇapippalīprāgāḍham//  
 Su.4.14.14 
                        pippalīpippalīmūlacavyacitrakaśṛṅgaverayavakṣārasaindhavānāṃ pālikā bhāgāḥ,
                        ghṛtaprasthaṃ tattulyaṃ ca kṣīraṃ tadaikadhyaṃ vipācayet, etat ṣaṭpalakaṃ
                        nāma sarpiḥ
                        plīhāgnisaṅgagulmodarodāvartaśvayathupāṇḍurogakāsaśvāsapratiśyāyordhvavātaviṣamajvarānapahanti/
                        mandāgnirvā hiṅgvādikaṃ cūrṇamupayuñjīta//  
 Su.4.14.15  yakṛddālye+apyeṣa eva
                        kriyāvibhāgaḥ/ viśeṣatastu dakṣiṇabāhau sirāvyadhaḥ//  
 Su.4.14.16  maṇibandhaṃ sakṛnnāmya
                        vāmāṅguṣṭhasamīritām/ dahet sirāṃ śareṇāśu plīhno vaidyaḥ praśāntaye//  
 Su.4.14.17  baddhagude parisrāviṇi ca
                        snigdhasvinnasyābhyaktasyādho nābhervāmataścaturaṅgulamapahāya romarājyā
                        udaraṃ pāṭayitvā caturaṅgulapramāṇamantrāṇi niṣkṛṣya nirīkṣya
                        baddhagudasyāntrapratirodhakaramaśmānaṃ bālaṃ vā+apohya malajātaṃ vā tato
                        madhusarpirbhyāmabhyajyāntrāṇi yathāsthānaṃ sthāpayitvā  † bāhyaṃ vraṇamudarasya
                        sīvyet/ parisrāviṇyapyevameva śalyamuddhṛtyāntrasrāvān saṃśodhya † , tacchidramāntraṃ
                        samādhāya kālapipīlikābhirdaṃśayet, daṣṭe ca tāsāṃ kāyānapaharenna śirāṃsi,
                        tataḥ pūrvavat sīvyet, saṃdhānaṃ ca yathoktaṃ kārayet, yaṣṭīmadhukamiśrayā
                        ca kṛṣṇamṛdā+avalipya bandhenopacaret, tato nivātamāgāraṃ
                        praveśyācārikamupadiśet, vāsayeccainaṃ tailadroṇyāṃ sarpirdroṇyāṃ vā
                        payovṛttimiti//  
 Su.4.14.18 
 † dakodariṇastu
                        vātaharatailābhyaktasyoṣṇodakasvinnasya sthitasyāptaiḥ suparigṛhītasyākakṣāt
                        pariveṣṭitasyādhonābhervāmataścaturaṅgulamapahāya romarājyā
                        vrīhimukhenāṅguṣṭhodarapramāṇamavagāḍhaṃ vidhyet, tatra
                        trapvādīnāmanyatamasya nāḍīṃ dvidvārāṃ pakṣanāḍīṃ vā saṃyojya
                        doṣodakamavasiñcet, toto nāḍīmapahṛtya tailalavaṇenābhyajya vraṇaṃ
                        bandhenopacaret, na caikasminneva divase sarvaṃ doṣodakamapaharet, sahasā
                        hyapahṛte tṛṣṇājvarāṅgamardātīsāraśvāsakāsapādadāhā utpadyerannāpūryate vā
                        bhṛśataramudaramasañjātaprāṇasya,
                        tasmāttṛtīyacaturthapañcamaṣaṣṭhāṣṭamadaśamadvādaśaṣoḍaśarātrāṇāmanyatamamantarīkṛtya
                        doṣodakamalpālpamavasiñcet; niḥsṛte ca doṣe
                        gāḍhataramāvikakauśeyacarmaṇāmanyatamena pariveṣṭayedudaraṃ, tathā
                        nādhmāpayati vāyuḥ; ṣaṇmāsāṃśca payasā bhojayejjāṅgalarasena vā,
                        tatastrīnmāsānardhodakena payasā phalāmlena jāṅgalarasena vā, avaśiṣṭaṃ
                        māsatrayamannaṃ laghu hitaṃ vā seveta, evaṃ saṃvatsareṇāgado bhavati//  
 Su.4.14.19  bhavati cātra āsthāpane caiva
                        virecane ca pāne tathā++āhāravidhikriyāsu/ sarvodaribhyaḥ kuśalaiḥ prayojyaṃ
                        kṣīraṃ śṛtaṃ jāṅgalajo raso vā// 
 iti suśrutasaṃhitāyāṃ cikitsāsthāne udaracikitsitaṃ nāma
                        caturdaśo+adhyāyaḥ //14// 
 
 
                    pañcadaśo+adhyāyaḥ/
                     Su.4.15.1  athāto mūḍhagarbhacikitsitaṃ
                        vyākhyāsyāmaḥ//  
 Su.4.15.2  yathovāca bhagavān
                        dhanvantariḥ//  
 Su.4.15.3  nāto+anyat kaṣṭatamamasti yathā
                        mūḍhagarbhaśalyoddharaṇam; atra hi yoniyakṛtplīhāntravivaragarbhāśayānāṃ
                        madhye karma kartavyaṃ sparśena,
                        utkarṣaṇāpakarṣaṇasthānāpavartanotkartanabhedanacchedanapīḍanarjūkaraṇadāraṇāni
                        caikahastena garbhaṃ garbhiṇīṃ cāhiṃsatā, tasmādadhipatimāpṛcchya paraṃ ca
                        yatnamāsthāyopakrameta//  
 Su.4.15.4  tatra samāsenāṣṭavidhā
                        mūḍhagarbhagatiruddiṣṭā; svabhāvagatā api trayaḥ saṅgā bhavanti śiraso
                        vaiguṇyādaṃsayorjaghanasya vā//  
 Su.4.15.5  jīvati tu garbhe
                        sūtikāgarbhanirharaṇe prayateta/ nirhartumaśakye cyāvanān mantrānupaśṛṇuyāt;
                        tān vakṣyāmaḥ//  
 Su.4.15.6  ihāmṛtaṃ ca somaśca
                        citrabhānuśca bhāmini/ uccaiḥśravāśca turago mandire nivasantu te//  
 Su.4.15.7  idamamṛtamapāṃ samuddhṛtaṃ vai
                        tava laghu garbhamimaṃ pramuñcatu stri/ tadanalapavanārkavāsavāste saha
                        lavaṇāmbudharairdiśantu śāntim//  
 Su.4.15.8  muktāḥ  † paśorvipāśāśca muktāḥ sūryeṇa raśmayaḥ/
                        muktaḥ sarvabhayādgarbha ehyehi viramāvitaḥ//  
 Su.4.15.9  auṣadhāni ca
                        vidadhyādyathoktāni/ mṛte cottānāyā ābhugnasakthyā
                        vastrādhārakonnamitakaṭhyā  † dhanvananagavṛttikāśālmalīmṛtsnaghṛtābhyāṃ mrakṣayitvā
                        hastaṃ yonau praveśya garbhamupaharet/ tatra
                        sakthibhyāmāgatamanulomamevāñchet, ekasakthnā pratipannasyetarasakthi
                        prasāryāpaharet, sphigdeśenāgatasya sphigdeśaṃ prapīḍyordhvamutkṣipya
                        sakthinī prasāryāpaharet, tiryagāgatasya parighasyeva tiraścīnasya
                        paścādardhamūrdhvamutkṣipya pūrvārdhamapatyapathaṃ pratyārjavamānīyāpaharet,
                        pārśvāpavṛttaśirasamaṃsaṃ prapīḍyordhvamutkṣipya
                        śiro+apatyapathamānīyāpaharet, bāhudvayapratipannasyordhvamutpīḍyāṃsau
                        śiro+anulomamānīyāpaharet, dvāvantyāvasādhyau mūḍhagarbhau, evamaśakye
                        śastramavacārayet//  
 Su.4.15.10  sacetanaṃ ca śastreṇa na
                        kathañcana dārayet/ dāryamāṇo hi jananīmātmānaṃ caiva ghātayet//  
 Su.4.15.11  aviṣahye vikāre tu śreyo
                        garbhasya pātanam/ na garbhiṇyā viparyāsastasmātprāptaṃ na hāpayet//  
 Su.4.15.12  tataḥ striyamāśvāsya
                        maṇḍalāgreṇāṅgulīśastreṇa vā śiro vidārya, śiraḥkapālānyāhṛtya, śaṅkunā
                        gṛhītvorasi kakṣāyāṃ vā+apaharet; abhinnaśirasamakṣikūṭe gaṇḍe vā,
                        aṃsasaṃsaktasyāṃsadeśe bāhū chittvā, dṛtimivātataṃ vātapūrṇodaraṃ vā vidārya
                        nirasyāntrāṇi śithilībhūtamāharet, jaghanasaktasya vā jaghanakapālānīti//  
 Su.4.15.13  kiṃbahunā yadyadaṅgaṃ hi
                        garbhasya tasya sajjati tadbhiṣak/ samyagvinirharecchittvā rakṣennārīṃ ca
                        yatnataḥ//  
 Su.4.15.14  garbhasya gatayaścitrā
                        jāyante+anilakopataḥ/ tatrānalpamatirvaidyo varteta vidhipūrvakam//  
 Su.4.15.15  nopekṣeta mṛtaṃ garbhaṃ
                        muhūrtamapi paṇḍitaḥ/ sa hyāśu jananīṃ hanti nirucchvāsaṃ paśuṃ yathā//  
 Su.4.15.16  maṇḍalāgreṇa kartavyaṃ
                        chedyamantarvijānatā/ vṛddhipatraṃ hi tīkṣṇāgraṃ nārīṃ hiṃsyāt kadācana//  
 Su.4.15.17  athāpatantīmaparāṃ pātayet
                        pūrvavadbhiṣak/ hastenāpaharedvā+api pārśvabhyāṃ paripīḍya vā//  
 Su.4.15.18  dhunuyācca muhurnārīṃ
                            pīḍayedvā+aṃsapiṇḍikām † / tailāktayonerevaṃ tāṃ pātayenmatimān bhiṣak//  
 Su.4.15.19  evaṃ nirhṛtaśalyāṃ tu
                        siñceduṣṇena vāriṇā/ tato+abhyaktaśarīrāyā yonau snehaṃ nidhāpayet//  
 Su.4.15.20  evaṃ mṛdvī
                        bhavedyonistacchūlaṃ copaśāmyati/ kṛṣṇātanmūlaśuṇṭhyelāhiṅgubhārgīḥ
                        sadīpyakāḥ//  
 Su.4.15.21  vacāmativiṣāṃ rāsnāṃ cavyaṃ
                        saṃcūrṇya pāyayet/ snehena doṣasyandārthaṃ vedanopaśamāya ca//  
 Su.4.15.22  kvāthaṃ caiṣāṃ tathā kalkaṃ
                        cūrṇaṃ vā snehavarjitam/ śākatvagghiṅgvativiṣāpāṭhākaṭukarohiṇīḥ//  
 Su.4.15.23  tathā tejovatīṃ cāpi pāyayet
                        pūrvavadbhiṣak/ trirātraṃ pañcasaptāhaṃ †  tataḥ snehaṃ punaḥ pibet//  
 Su.4.15.24  pāyayetāsavaṃ naktamariṣṭaṃ vā
                        susaṃskṛtam/ śirīṣakakubhābhyāṃ ca toyamācamane hitam//  
 Su.4.15.25  upadravāśca ye+anye syustān
                        yathāsvamupācaret/ sarvataḥ pariśuddhā ca snigdhapathyālpabhojanā//  
 Su.4.15.26  svedābhyaṅgaparā nityaṃ bhavet
                        krodhavivarjitā/ payo vātaharaiḥ siddhaṃ daśāhaṃ bhojane hitam//  
 Su.4.15.27  rasaṃ daśāhaṃ śeṣe tu
                        yathāyogamupācaret/ vyupadravāṃ viśuddhāṃ ca jñātvā ca varavarṇinīm//  
 Su.4.15.28  ūrdhvaṃ caturbhyo māsebhyo
                        visṛjet parihārataḥ/ yonisantarpaṇe+abhyaṅge pāne bastiṣu bhojane//  
 Su.4.15.29  balātailamidaṃ cāsyai
                        dadyādanilavāraṇam/ balāmūlakaṣāyasya daśamūlīśṛtasya ca//  
 Su.4.15.30  yavakolakulatthānāṃ kvāthasya
                        payasastathā/ aṣṭāvaṣṭau śubhā bhāgāstailādekastadekataḥ//  
 Su.4.15.31  pacedāvāpya madhuraṃ gaṇaṃ
                        saindhavasaṃyutam/ tathā+aguruṃ sarjarasaṃ saralaṃ devadāru ca//  
 Su.4.15.32  mañjiṣṭhāṃ candanaṃ
                        kuṣṭhamelāṃ kālānusārivām/ māṃsīṃ śaileyakaṃ patraṃ tagaraṃ sārivāṃ vacām//  
 Su.4.15.33  śatāvarīmaśvagandhāṃ
                        śatapuṣpāṃ punarnavām/ tat sādhusiddhaṃ sauvarṇe rājate mṛnmaye+api vā//  
 Su.4.15.34  prakṣipya kalaśe samyak
                        svanuguptaṃ nidhāpayet/ balātailamidaṃ khyātaṃ sarvavātavikāranut//  
 Su.4.15.35  yathābalamato mātrāṃ sūtikāyai
                        pradāpayet/ yā ca garbhārthinī nārī kṣīṇaśukraśca yaḥ pumān//  
 Su.4.15.36  vātakṣīṇe marmahate
                        mathite+abhihate tathā/ bhagne śramābhipanne ca sarvathaivopayujyate//  
 Su.4.15.37  etadākṣepakādīn vai
                        vātavyādhīnapohati/ hikkāṃ kāsamadhīmanthaṃ gulmaṃ śvāsaṃ ca dustaram//  
 Su.4.15.38 
                        ṣaṇmāsānupayujyaitadantravṛddhimapohati/ pratyagradhātuḥ puruṣo bhavecca
                        sthirayauvanaḥ//  
 Su.4.15.39  rājñāmetaddhi kartavyaṃ
                        rājamātrāśca ye narāḥ/ sukhinaḥ sukumārāśca dhaninaścāpi ye narāḥ//  
 Su.4.15.40  balākaṣāyapītebhyastilebhyo
                        vā+apyanekaśaḥ/ tailamutpādya  † tatkvāthaśatapākaṃ kṛtaṃ śubham//  
 Su.4.15.41  nivāte nibhṛtāgāre prayuñjīta
                        yathābalam/ jīrṇe+asmin payasā snigdhamaśnīyāt ṣaṣṭikaudanam//  
 Su.4.15.42  anena vidhinā
                        droṇamupayujyānnamīritam/ bhuñjīta dviguṇaṃ kālaṃ balavarṇānvitastataḥ//  
 Su.4.15.43  sarvapāpairvinirmuktaḥ śatāyuḥ
                        puruṣo bhavet/ śataṃ śataṃ tathotkarṣo droṇe droṇe prakīrtitaḥ//  
 Su.4.15.44 
                        balākalpenātibalāguḍūcyādityaparṇiṣu/ saireyake vīratarau śatāvaryāṃ
                        trikaṇṭake//  
 Su.4.15.45  tailāni madhuke kuryāt
                        prasāriṇyāṃ ca buddhimān/ nīlotpalaṃ varīmūlaṃ gavye kṣīre vipācayet//  
 Su.4.15.46  śatapākaṃ tatastena tilatailaṃ
                        pacedbhiṣak/ balātailasya kalkāṃstu supiṣṭāṃstatra dāpayet//  
 Su.4.15.47  sarveṣāmeva jānīyādupayogaṃ
                        cikitsakaḥ/ balātailavadeteṣāṃ guṇāṃścaiva viśeṣataḥ// 
 iti suśrutasaṃhitāyāṃ cikitsāsthāne mūḍhagarbhacikitsitaṃ nāma
                        pañcadaśo+adhyāyaḥ //15// 
 
 
                    ṣoḍaśo+adhyāyaḥ/
                     Su.4.16.1  athāto vidradhītāṃ cikitsitaṃ
                        vyākhyāsyāmaḥ//  
 Su.4.16.2  yathovāca bhagavān
                        dhanvantariḥ//  
 Su.4.16.3  ukta vidradhayaḥ ṣaḍye
                        teṣvasādhyastu sarvajaḥ/ śeṣeṣvāmeṣu kartavyā tvaritaṃ śophavat kriyā//  
 Su.4.16.4  vātaghnamūlakalkaistu
                        ghṛtatailavasāyutaiḥ/ sukhoṣṇo bahalo lepaḥ prayojyo vātavidradhau//  
 Su.4.16.5  sānūpaudakamāṃsastu kākolyādiḥ
                        satarpaṇaḥ/ snehāmlasiddho lavaṇaḥ prayojyaścopanāhane//  
 Su.4.16.6  veśavāraiḥ sakṛśaraiḥ payobhiḥ
                        pāyasaistathā/ svedayet satataṃ cāpi nirhareccāpi śoṇitam//  
 Su.4.16.7  sa cedevamupakrāntaḥ
                        pākāyābhimukho yadi/ taṃ pācayitvā śastreṇa bhindyādbhinnaṃ ca śodhayet † //  
 Su.4.16.8  pañcamūlakaṣāyeṇa prakṣālya
                        lavaṇottaraiḥ/ tailairbhadrādimadhukasaṃyuktaiḥ pratipūrayet//  
 Su.4.16.9  vairecanikayuktena traivṛtena
                        viśodhya ca/ pṛthakparṇyādisiddhena traivṛtena ca ropayet//  
 Su.4.16.10  paittikaṃ śarkarālājāmadhukaiḥ
                        sārivāyutaiḥ/ pradihyāt kṣīrapiṣṭairvā payasyośīracandanaiḥ//  
 Su.4.16.11  pākyaiḥ śītakaṣāyairvā
                        kṣīrairikṣurasaistathā/ jīvanīyaghṛtairvā+api secayeccharkarāyutaiḥ//  
 Su.4.16.12  trivṛddharītakīnāṃ ca cūrṇaṃ
                        lihyānmadhudravam/ jalaukobhirhareccāsṛk pakvaṃ cāpaṭhya buddhimān//  
 Su.4.16.13  kṣīravṛkṣakaṣāyeṇa
                        prakṣālyaudakajena vā/ tilaiḥ sayaṣṭīmadhukaiḥ sakṣaudraiḥ sarpiṣā yutaiḥ//  
 Su.4.16.14  upadihya pratanunā vāsasā
                        veṣṭayedvraṇam/ prapauṇḍarīkamañjiṣṭhāmadhukośīrapadmakaiḥ//  
 Su.4.16.15  saharidraiḥ kṛtaṃ sarpiḥ
                        sakṣīraṃ vraṇaropaṇam/ kṣīraśuklāpṛthakparṇīsamaṅgārodhracandanaiḥ//  
 Su.4.16.16  nyagrodhādipravāleṣu teṣāṃ
                        tvakṣvathavā kṛtam/ naktamālasya patrāṇi taruṇāni phalāni ca//  
 Su.4.16.17  sumanāyāśca patrāṇi
                        paṭolāriṣṭayostathā/ dve haridre madhūcchiṣṭaṃ madhukaṃ tiktarohiṇī//  
 Su.4.16.18  priyaṅguḥ kuśamūlaṃ ca
                        niculasya tvageva ca/ mañjiṣṭhācandanośīramutpalaṃ sārive trivṛt//  
 Su.4.16.19  eteṣāṃ
                        kārṣikairbhāgairghṛtaprasthaṃ vipācayet/ duṣṭavraṇapraśamanaṃ
                        nāḍīvraṇaviśodhanam//  
 Su.4.16.20  sadyaśchinnavraṇānāṃ ca
                        karañjādyamidaṃ śubham/ duṣṭavraṇāśca ye kecidye cotsṛṣṭakriyā vraṇāḥ//  
 Su.4.16.21  nāḍyo gambhīrikā yāśca
                        sadyaścchinnāstathaiva ca/ agnikṣārakṛtāścaiva ye vraṇā dāruṇā api//  
 Su.4.16.22  karañjādyena haviṣā  † praśāmyanti na
                        saṃśayaḥ/ iṣṭakāsikatāloṣṭagośakṛttuṣapāṃśubhiḥ//  
 Su.4.16.23  mūtrairuṣṇaiśca satataṃ
                        svedayecchlaṣmavidradhim/ kaṣāyapānairvamanairālepairupanāhanaiḥ//  
 Su.4.16.24  hareddoṣānabhīkṣṇaṃ
                        cāpyalābvā+asṛk tathaiva ca/ āragvadhakaṣāyeṇa pakvaṃ cāpāṭhya dhāvayet//  
 Su.4.16.25 
                        haridrātrivṛtāśaktutilairmadhusamāyutaiḥ/ pūrayitvā vraṇaṃ samyagbadhnīyāt
                        kīrtitaṃ yathā//  
 Su.4.16.26  tataḥ
                        kulatthikādantītrivṛcchyāmārkatilvakaiḥ/ kuryāttailaṃ sagomūtraṃ hitaṃ tatra
                        sasaindhavam//  
 Su.4.16.27  pittavidradhivat sarvāḥ kriyā
                        niravaśeṣataḥ/ vidradhyoḥ kuśalaḥ kuryādraktāgantunimittayoḥ//  
 Su.4.16.28 
                        varuṇādigaṇakvāthamapakve+abhyantarotthite/ ūṣakādipratīvāpaṃ pibet
                        sukhakaraṃ naraḥ//  
 Su.4.16.29  anayorvargayoḥ siddhaṃ
                        sarpirvairecanena ca/ acirādvidradhiṃ hanti prātaḥ prātarniṣevitam//  
 Su.4.16.30  ebhireva gaṇaiścāpi saṃsiddhaṃ
                        snehasaṃyutam/ kāryamāsthāpanaṃ kṣipraṃ tathaivāpyanuvāsanam//  
 Su.4.16.31  pānālepanabhojyeṣu
                        madhuśigrudrumo+api vā/ dattāvāpo yathādoṣamapakvaṃ hanti vidradhim//  
 Su.4.16.32  toyadhānyāmlamūtraistu peyo
                        vā+api surādibhiḥ/ yathādoṣagaṇakvāthaiḥ pibedvā+api śilājatu//  
 Su.4.16.33  pradhānaṃ guggulaṃ cāpi
                        śuṇṭhīṃ ca suradāru ca/ snehopanāhau kuryācca sadā cāpyanulomanam//  
 Su.4.16.34  yathoddiṣṭāṃ sirāṃ vidhyet
                        kaphaje vidradhau bhiṣak/ raktapittānilottheṣu kecidbāhau vadanti tu//  
 Su.4.16.35  pakvaṃ vā bahirunnaddhaṃ
                        bhittvā vraṇavadācaret/ sruteṣūrdhvamadho vā+api maireyāmlasurāsavaiḥ//  
 Su.4.16.36  peyo varuṇakādistu
                        madhuśigrudrumo+api vā/ śigrumūlajale siddhaṃ sasiddhārthakamodanam//  
 Su.4.16.37  yavakolakulatthānāṃ
                        yūṣairbhuñjīta mānavaḥ/ prātaḥ prātaśca seveta mātrayā tailvakaṃ ghṛtam//  
 Su.4.16.38  trivṛtādigaṇakvāthasiddhaṃ
                        vā+apyupaśāntaye/ nopagacchedyathāpākaṃ prayateta tathā bhiṣak//  
 Su.4.16.39  paryāgate vidradhau tu
                        siddhirnaikāntikī smṛtā/ pratyākhyāya tu kurvīta majjajāte tu vidradhau//  
 Su.4.16.40  snehasvedopapannānāṃ
                        kuryādraktāvasecana/ vidradhyuktāṃ kriyāṃ kuryāt pakve vā+asthi tu
                        bhedayet//  
 Su.4.16.41  niḥśalyamatha vijñāya
                        kartavyaṃ vraṇaśodhanam/ dhāvettiktakaṣāyeṇa tiktaṃ sarpistathā hitam//  
 Su.4.16.42  yadi majjaparisrāvo na
                        nivarteta dehinaḥ/ kuryāt saṃśodhanīyāni kaṣāyādīni buddhimān//  
 Su.4.16.43  priyaṅgudhātakīrodhrakaṭphalaṃ
                        tinisaindhavam/ etaistailaṃ vipaktavyaṃ vidradhivraṇaropaṇam// 
 iti suśrutasaṃhitāyāṃ cikitsāsthāne vidradhicikitsitaṃ nāma
                        ṣoḍaśo+adhyāyaḥ //16// 
 
 
                    saptadaśo+adhyāyaḥ/
                     Su.4.17.1  athāto
                        visarpanāḍīstanarogacikitsitaṃ vyākhyāsyāmaḥ//  
 Su.4.17.2  yathovāca bhagavān
                        dhanvantariḥ//  
 Su.4.17.3  sādhyā visarpāstraya ādito ye na
                        sannipātakṣatajau hi sādhyau/ sādhyeṣu tatpathyagaṇairvidadhyādghṛtāni
                        sekāṃśca tathopadehān//  
 Su.4.17.4 
                        mustāśatāhvāsuradārukuṣṭhavārāhikustumburukṛṣṇagandhāḥ/ vātātmako coṣṇagaṇāḥ
                        prayojyāḥ sekeṣu lepeṣu tathā  † śṛteṣu//  
 Su.4.17.5  yat pañcamūlaṃ khalu
                        kaṇṭakākhyamalpaṃ mahaccāpyatha vallijaṃ ca/ taccopayojyaṃ bhiṣajā pardehe
                        seke ghṛte cāpi tathaiva taile//  
 Su.4.17.6  kaseruśṛṅgāṭakapadmagundrāḥ
                        saśaivalāḥ sotpalakardamāśca/ vastrāntarāḥ pittakṛte visarpe lepā vidheyāḥ
                        saghṛtāḥ suśītāḥ//  
 Su.4.17.7  hrīveralāmajjakacandanāni
                        srotojamuktāmaṇigairikāśca/ kṣīreṇa piṣṭāḥ saghṛtāḥ suśītā lepāḥ
                        prayojyāstanavaḥ sukhāya//  
 Su.4.17.8  prapauṇḍarīkaṃ madhukaṃ payasyā
                        mañjiṣṭhikā padmakacandane ca/ sugandhikā ceti sukhāya lepaḥ paitte visarpe
                        bhiṣajā prayojyaḥ//  
 Su.4.17.9  nyagrodhavargaiḥ pariṣecanaṃ ca
                        ghṛtaṃ ca kuryāt svarasena tasya/ śītaiḥ payobhiśca madhūdakaiśca
                        saśarkarairikṣurasaiśca sekān//  
 Su.4.17.10  ghṛtasya
                        gaurīmadhukāravindarodhrāmburājādanagairikeṣu/ tatharṣabhe padmakasārivāsu
                            kākolimedākumudotpaleṣu † //  
 Su.4.17.11  sacandanāyāṃ madhuśarkarāyāṃ
                        drākṣāsthirāpṛśniśatāhvayāsu/ kalkīkṛtāsūdakamatra dattvā nyagrodhavargasya
                        tathā sthirādeḥ//  
 Su.4.17.12  gaṇasya
                        bilvādikapañcamūlyāścaturguṇaṃ kṣīramathāpi tadvat/ prasthaṃ vipakvaṃ
                        pariṣecanena paittīrnihanyāttu visarpanāḍīḥ//  
 Su.4.17.13  visphoṭaduṣṭavraṇaśīrṣarogān
                        pākaṃ tathā++āsyasya nihanti pānāt/ grahārdite śoṣiṇi cāpi bāle ghṛtaṃ hi
                        gauryādikametadiṣṭam//  
 Su.4.17.14  ajā+aśvagandhā saralā sakālā
                        saikaiṣikā cāpyathavā+ajaśṛṅgī/ gomūtrapiṣṭo vihitaḥ pradeho hanyādvisarpaṃ
                        kaphajaṃ sa śīghram//  
 Su.4.17.15 
                        kālānusāryāgurucocaguñjārāsnāvacāśītaśivedraparṇyaḥ/
                        pālindimuñjātamahīkadambā hitā visarpeṣu kaphātmakeṣu//  
 Su.4.17.16  gaṇastu yojyo varuṇapravṛttaḥ
                        kriyāsu sarvāsu vicakṣaṇena/ saṃśodhanaṃ śoṇitamokṣaṇaṃ ca śreṣṭhaṃ
                        visarpeṣu cikitsitaṃ hi//  
 Su.4.17.17  sarvāṃśca pakvān pariśodhya
                        dhīmān vraṇakrameṇopacaredyathoktam/ nāḍī tridoṣaprabhavā na
                        sidhyeccheṣāścatasraḥ khalu †  yatnasādhyāḥ//  
 Su.4.17.18  tatrānilotthāmupanāhya
                        pūrvamaśeṣataḥ pūyagatiṃ vidārya/ tilairapāmārgaphalaiśca piṣṭvā
                        sasaindhavairbandhanamatra kuryāt//  
 Su.4.17.19  prakṣālane cāpi sadā varaṇasya
                        yojyaṃ mahadyat khalu pañcamūlam/ hiṃsrāṃ haridrāṃ kaṭukāṃ balāṃ ca
                        gojihvikāṃ cāpi sabilvamūlām//  
 Su.4.17.20  saṃhṛtya tailaṃ
                        vipacedvraṇasya saṃśodhanaṃ pūraṇaropaṇaṃ ca/ pittātmikāṃ prāgupanāhya
                        dhīmānutkārikābhiḥ sapayoghṛtābhiḥ//  
 Su.4.17.21  nipātya śastraṃ
                        tilanāgadantīyaṣṭyāhvakalkaiḥ paripūrayettām/ prakṣālane cāpi sasomanimbā
                        niśā prayojyā kuśalena nityam//  
 Su.4.17.22  śyāmātribhaṇḍītriphalāsu
                        siddhaṃ haridrayo rodhrakavṛkṣayośca/ ghṛtaṃ sadugdhaṃ vraṇatarpaṇena
                        hanyādgatiṃ koṣṭhagatā+api yā syāt//  
 Su.4.17.23  nāḍīṃ kaphotthāmupanāhya
                        samyak kulatthasiddhārthakaśaktukiṇvaiḥ/ mṛdūkṛtāmeṣya gatiṃ viditvā
                        nipātayecchastramaśeṣakārī//  
 Su.4.17.24  dadyādvraṇe nimbatilān  † sadantīn
                        surāṣṭrajāsaindhavasaṃprayuktān/ prakṣālane cāpi
                        karañjanimbajātyakṣapīlusvarasāḥ prayojyāḥ//  
 Su.4.17.25  suvarcikāsaindhavacitrakeṣu
                        nikumbhatālītalarūpikāsu/ phaleṣvapāmārgabhaveṣu caiva kuryāt samūtreṣu
                        hitāya tailam//  
 Su.4.17.26  nāḍīṃ tu śalyaprabhavāṃ
                        vidārya nirhṛtya śalyaṃ praviśodhya mārgam/ saṃśodhayet
                        kṣaudraghṛtapragāḍhaistilaistato ropaṇamāśu kuryāt//  
 Su.4.17.27 
                        kumbhīkakharjūrakapitthabilvavanaspatīnāṃ ca śalāṭuvargaiḥ/ kṛtvā kaṣāyaṃ
                        vipacettu tailamāvāpya mustāsaralāpriyaṅgūḥ//  
 Su.4.17.28  sugandhikāmocarasāhipuṣoaṃ
                        rodhraṃ vidadhyādapi dhātakīṃ ca/ etena śalyaprabhavā tu nāḍī rohedvraṇo vā
                        sukhabhāśu caiva//  
 Su.4.17.29  kṛśadurbalabhīrūṇāṃ nāḍī
                        marmāśritā ca yā/ kṣārasūtreṇa tāṃ cchindyānna tu śastreṇa buddhimān//  
 Su.4.17.30  eṣaṇyā gatimanviṣya
                        ārasūtrānusāriṇīm/ sūcīṃ nidadhyādgatyante tahonnamyāśu nirharet//  
 Su.4.17.31  sūtrasyāntaṃ samānīya gāḍhaṃ
                        bandhaṃ samācaret/ tataḥ kṣārabalaṃ vīkṣya sūtramanyat praveśayet//  
 Su.4.17.32  kṣārāktaṃ matimān vaidyo
                        yāvanna  † chidyate
                        gatiḥ/ bhagandare+apyeṣa vidhiḥ kāryo vaidyena jānatā//  
 Su.4.17.33  sūcībhiryavavaktrābhirācitān
                        vā samantataḥ/ mūle sūtreṇa badhnīyācchinne copavaredvraṇam//  
 Su.4.17.34  yā dvivraṇīye+abhihitāstu
                        vartyastāḥ sarvanāḍīṣu bhiṣagvidadhyāt/ ghoṇṭāphalatvaglavaṇāni
                        lākṣāpūgīphalaṃ cālavaṇaṃ ca patram//  
 Su.4.17.35  sruhyarkadugdhena tu kalka eṣa
                        vartīkṛto hantyacireṇa nāḍīḥ/ bibhītakāmrāsthivaṭapravālā
                        hareṇukāśaṅkhinibījamasyaḥ//  
 Su.4.17.36  vārāhikandaśca tathā pradeyo
                        nāḍīṣu tailena ca miśrayitvā//  
 Su.4.17.37  dhattūrajaṃ madanakodravajaṃ
                        ca bījaṃ kośātakī śukanasā mṛgabhojinī ca/ aṅkoṭabījakusumaṃ gatiṣu
                        prayojyaṃ lākṣodakāhṛtamalāsu vikṛtya †  cūrṇam//  
 Su.4.17.38  tathā ca gomāṃsamasīṃ hitāya
                        koṣṭhāśritasyādarato diśanti/ varīkṛtaṃ mākṣikasaṃprayuktaṃ nāḍīghnamuktaṃ
                        lavaṇottamaṃ vā//  
 Su.4.17.39  duṣṭavraṇe yadvihitaṃ ca
                        tailaṃ tat sarvanāḍīṣu bhiṣagvidadhyāt/ cūrṇīkṛtairatha vimiśritamebhireva
                        tailaṃ prayuktamacireṇa gatiṃ nihanti//  
 Su.4.17.40  eṣveva mūtrasahiteṣu vidhāya
                        tailaṃ tat sādhitaṃ gatimapohati saptarātrāt/ piṇḍītakasya tu
                        varāhavibhāvitasya mūleṣu kandaśakaleṣu ca sauvaheṣu//  
 Su.4.17.41  tailaṃ kṛtaṃ gatimapohati
                        śīghrametat kandeṣu cāmaravarāyudhasāhvayeṣu/
                        bhallātakārkamaricairlavaṇottamena siddhaṃ viḍaṅgarajanīdvayacitrakaiśca//  
 Su.4.17.42  syānmārkavasya ca rasena
                        nihanti tailaṃ nāḍīṃ kaphānilakṛtāmapacīṃ vraṇāṃśca/ stanye gate vikṛtimāśu
                        bhiṣak tu dhātrīṃ pītāṃ ghṛtaṃ pariṇate+ahani vāmayettu//  
 Su.4.17.43  nimbodakena
                        madhumāgadhikāyutena vāntāgate+ahani ca mudgarasāśanā syāt/ evaṃ tryahaṃ
                        caturahaṃ ṣaḍahaṃ vamedvā sarpiḥ pibettriphalayā saha saṃyutaṃ vā//  
 Su.4.17.44  bhārgīṃ pibettu payasaḥ
                        pariśodhanārthamāragvadhādiṣu varaṃ madhunā kaṣāyam//  
 Su.4.17.45  sāmānyametadupadiṣṭamato
                        viśeṣāddoṣān payonipatitān śamayedyathāsvam/ rogaṃ stanotthitamavekṣya
                        bhiṣagvidadhyādyadvidradhāvabhihitaṃ bahuśo vidhānam//  
 Su.4.17.46  saṃpacyamānamapi taṃ tu
                        vinopanāhaiḥ saṃbhojanena khalu pācayituṃ yateta/ śīghraṃ stano hi
                        mṛdumāṃsatayopanaddhaḥ sarvaṃ prakothamupayātyavadīryate ca//  
 Su.4.17.47  pakve tu dugdhahariṇīḥ
                        parihṛtya nāḍīḥ kṛṣṇaṃ ca cūcukayugaṃ vidadhīta śastram/ āme vidāhini
                        tathaiva gate ca pākaṃ dhātryāḥ stanau satatameva ca nirduhīta// 
 iti suśrutasaṃhitāyāṃ cikitsāsthāne visarpanāḍīstanarogacikitsitaṃ nāma
                        saptadaśo+adhyāyaḥ//17//  
 
 
                    aṣṭādaśo+adhyāyaḥ/
                     Su.4.18.1  athāto
                        granthyapacyarbudagalagaṇḍacikitsitaṃ vyākhyāsyāmaḥ//  
 Su.4.18.2  yathovāca bhagavān
                        dhanvantariḥ//  
 Su.4.18.3  granthiṣvathāmeṣu
                        bhiṣagvidadhyācchophakriyāṃ vistaraśo †  vidhijñaḥ/ rakṣedbalaṃ cāpi narasya nityaṃ tadrakṣitaṃ
                        vyādhibalaṃ nihanti//  
 Su.4.18.4  tailaṃ pibet sarpiratho dvayaṃ
                        vā dattvā vasāṃ vā trivṛtaṃ vidadhyāt/ apehivātādaśamūlasiddhaṃ
                        vaidyaścatuḥsnehamatho dvayaṃ vā//  
 Su.4.18.5  hiṃsrā+atha rohiṇyamṛtā+atha
                        bhargī śyonākabilvāgurukṛṣṇagandhāḥ/ gojī ca piṣṭā saha tālapatryā granthau
                        vidheyo+anilaje pralepaḥ//  
 Su.4.18.6  svedopanāhān vividhāṃśca
                        kuryāttathā prasiddhānaparāṃśca lepān/ vidārya vā pakvamapohya pūyaṃ
                        prakṣālya bilvārkanarendratoyaiḥ//  
 Su.4.18.7  tilaiḥ sapañcāṅgulapatramiśraiḥ
                        saṃśodhayet saindhavasaṃprayuktaiḥ/ śuddhaṃ vraṇaṃ vā+apyuparopayettu
                        tailena rāsnāsaralānvitena//  
 Su.4.18.8  viḍaṅgayaṣṭīmadhukāmṛtābhiḥ
                        siddhena vā kṣīrasamanvitena/ jalaukasaḥ pittakṛte hitāstu kṣīrodakābhyāṃ
                        paribecanaṃ ca//  
 Su.4.18.9  kākolivargasya ca śītalāni pibet
                        kaṣāyāṇi saśarkarāṇi/ drākṣārasenekṣurasena vā+api cūrṇaṃ pibeccāpi
                        harītakīnām//  
 Su.4.18.10  madhūkajambvarjunavetasānāṃ
                        tvagbhiḥ pradehānavacārayeta/ saśarkarairvā tṛṇaśūnyakandairdihyādabhīkṣṇaṃ
                        muculundajairvā//  
 Su.4.18.11  vidārya vā pakvamapohya pūyaṃ
                        dhāvet kaṣāyeṇa vanaspatīnām/ tilaiḥ sayaṣṭīmadhukairviśodhya sarpiḥ
                        prayojyaṃ madhurairvipakvam//  
 Su.4.18.12  hṛteṣu doṣeṣu yathānupūrvyā
                        granthau bhiṣak śleṣmasamutthite tu/ svinnasya vimlāpanameva
                        kuryādaṅguṣṭhalohopalaveṇudaṇḍaiḥ//  
 Su.4.18.13 
                        vikaṅkatāragvadhakākaṇantīkākādanītāpasavṛkṣamūlaiḥ/ ālepayet
                        piṇḍaphalārkabhārgīkarañjakālāmadanaiśca vidvān//  
 Su.4.18.14  amarmajātaṃ
                        śamamaprayāntamapakvamevāpaharedvidārya/ dahet sthite cāsṛji siddhakarmā
                        sadyaḥkṣatoktaṃ ca vidhiṃ vidadhyāt//  
 Su.4.18.15  yā māṃsakandyaḥ kaṭhinā
                        bṛhatyastāsveṣa yojyaśca vidhirvidhijñaiḥ/ śastreṇa vā++āpāṭhya supakvamāśu
                        prakṣālayet pathyatamaiḥ kaṣāyaiḥ//  
 Su.4.18.16  saṃśodhanaistaṃ ca
                        viśodhayettu kṣārottaraiḥ kṣaudraguḍapragāḍhaiḥ/ śuddhe ca tailaṃ
                        tvavacāraṇīyaṃ viḍaṅgapāṭhārajanīvipakvam//  
 Su.4.18.17  medaḥsamutthe tilakalkadigdhaṃ
                        dattvopariṣṭādviguṇaṃ paṭāntam/ hutāśataptena muhuḥ pramṛjyāllohena
                        dhīmānadahan hitāya//  
 Su.4.18.18  pralipya dārvīmatha lākṣayā vā
                        prataptayā svedanamasya kāryam/ nipātya vā śastramapohya medo dahet supakvaṃ
                        tvathavā vidārya//  
 Su.4.18.19  prakṣālya mūtreṇa tilaiḥ
                        supiṣṭaiḥ suvarcikādyairharitālamiśraiḥ/ sasaindhavaiḥ
                        kṣaudraghṛtapragāḍhaiḥ kṣārottarairenamabhipraśodhya//  
 Su.4.18.20  tailaṃ
                        vidadyāddvikarañjaguñjāvaṃśāvalekheṅgudamūtrasiddham/ jīmūtakaiḥ
                        kośavatīphalaiśca dantīdravantītrivṛtāsu caiva//  
 Su.4.18.21  sarpiḥ kṛtaṃ hantyapacīṃ
                        pravṛddhāṃ dvidhā pravṛttaṃ tadudāravīryam/ nirguṇḍijātībarihiṣṭhayuktaṃ
                        jīmūtakaṃ mākṣikasaindhavāḍhyam//  
 Su.4.18.22  abhiprataptaṃ vamanaṃ
                        pragāḍhaṃ duṣṭāpacīṣūttamamādiśanti/ kaiḍaryabimbīkaravīrasiddhaṃ tailaṃ
                        hitaṃ mūrdhavirecanaṃ ca//  
 Su.4.18.23  śāsvoṭakasya svarasena siddhaṃ
                        tailaṃ hitaṃ nasyavirecaneṣu/ madhūkasāraśca hito+avapīḍe phalāni śigroḥ
                        kharamañjarervā//  
 Su.4.18.24 
                        granthīnamarmaprabhavānapakvānuddhṛtya cāgniṃ vidadhīta paścāt/ kṣāreṇa
                        vā+api pratisārayettu saṃlikhya śastreṇa yathopadeśam//  
 Su.4.18.25  pārṣṇi prati dve daśa
                        cāṅgulāni mitvendrabastiṃ parivarjya dhīmān/ vidārya matsyāṇḍanibhāni vaidyo
                        niṣkṛṣya jālānyanalaṃ vidadhyāt//  
 Su.4.18.26  ā gulphakarṇāt sumitasya
                        jantostasyāṣṭabhāgaṃ khuḍakādvibhajya/ ghoṇarjuvedhaḥ
                        surarājabasterhitvā+akṣimātraṃ tvapare vadanti//  
 Su.4.18.27  maṇibandhopariṣṭādvā
                        kuryādrekhātrayaṃ bhiṣak/ aṅgulyantaritaṃ samyagapacīnāṃ nivṛttaye//  
 Su.4.18.28  cūrṇasya kāle
                        parcalākakākagodhāhikūrmaprabhavāṃ masīṃ tu/ dadyācca tailena saheṅgudīnāṃ
                        yadvakṣyate ślīpadināṃ ca tailam//  
 Su.4.18.29  virecanaṃ dhūmamupādadīta
                        bhavecca nityaṃ yavamudgabhojī/
                        karkārukairvārukanāsirkelapriyālapañcāṅgulabījacūrṇaiḥ//  
 Su.4.18.30  vātārbudaṃ
                        kṣīraghṛtāmbusiddhairuṣṇaiḥ satailairupanāhayettu/ kuryācca
                        mukhyānyupanāhanāni siddhaiśca māṃsairatha vesavāraiḥ//  
 Su.4.18.31  svedaṃ vidadhyāt kuśalastu
                        nāḍyā śṛṅgeṇa raktaṃ bahuśo harecca/ vātaghnaniryūhapayomlabhāgaiḥ siddhaṃ
                        śatākhyaṃ trivṛtaṃ pibedvā//  
 Su.4.18.32  svedopanāhā mṛdavastu  † kāryāḥ pittārbude
                        kāyavirecanaṃ ca/ vighṛṣya codumbaraśākagojīpatrairbhṛśaṃ kṣaudrayutaiḥ
                        pralimpet//  
 Su.4.18.33  ślakṣṇīkṛtaiḥ
                        sarjarasapriyaṅgupattaṅgarodhrāñjanayaṣṭikāhvaiḥ/ visrāvya
                        cāragvadhāgojisomāḥ śyāmā ca yojyā kuśalena lepe//  
 Su.4.18.34  śyāmāgirihvāñjanakīraseṣu
                        drākṣārase saptalikārase ca/ ghṛtaṃ pibet klītakasaṃprasiddhaṃ pittārbudī
                        tajjaṭharī ca jantuḥ//  
 Su.4.18.35  śuddhasya jantoḥ
                        kaphaje+arbude tu rakte+avasikte tu tato+arbudaṃ tat/ dravyāṇi
                        yānyūrdhvamadhaśca doṣān haranti taiḥ kalkakṛtaiḥ pradihyāt//  
 Su.4.18.36  kapotapārāvataviṅvimiśraiḥ
                        sakāṃsyanīlaiḥ śukalāṅgalākhyaiḥ/ mūtraistu kākādanimūlamiśraiḥ
                        kṣārapradigdhairathavā pradihyāt//  
 Su.4.18.37 
                        niṣpāvapiṇyākakulatthakalkairmāṃsapragāḍhairdadhimastuyuktaiḥ/ lepaṃ
                        vidadhyāt kṛmayo yathā+atra mūrcchanti muñcantyatha makṣikāśca//  
 Su.4.18.38  alpāvaśiṣṭe kṛmibhakṣite †  ca likhettato+agniṃ
                        vidadhīta paścāt/ yadalpamūlaṃ traputāmrasīsapaṭṭaiḥ samāveṣṭya
                        tadāyasairvā//  
 Su.4.18.39 
                        kṣārāgniśastrāṇyasakṛdvidadhyāt prāṇānahiṃsan bhiṣagpramattaḥ/
                        āsphotajātīkaravīrapatraiḥ kaṣāyamiṣṭaṃ vraṇaśodhanārtham//  
 Su.4.18.40  śuddhe ca tailaṃ vidadhīta
                        bhārgīviḍaṅgapāṭhātriphalāvipakvam/ yadṛcchayā copagatāni pākaṃ
                        pākakrameṇopacaredvidhijñaḥ//  
 Su.4.18.41  medorbudaṃ svinnamatho vidārya
                        viśodhya sīvyedgataraktamāśu/ tato haridrāgṛhadhūmarodhrapataṅgacūrṇaiḥ
                        samanaḥ śilālaiḥ//  
 Su.4.18.42  vraṇaṃ pratigrāhya
                        madhupragāḍhaiḥ karañjatailaṃ vidadhīta śuddhe/ saśeṣadoṣāṇi hi yo+arbudāni
                        karoti tasyāśu punarbhavanti//  
 Su.4.18.43  tasmādaśeṣāṇi samuddharettu
                        hanyuḥ saśeṣāṇi yathā hi vahniḥ/ saṃsvedya gaṇḍaṃ pavanotthamādau
                        nāḍyā+anilaghnauṣadhapatrabhaṅgaiḥ//  
 Su.4.18.44  amlaiḥ samūtrairvividhaiḥ
                        payobhiruṣṇaiḥ satailaiḥ piśitaiśca vidvān/ visrāvayet svinnamatandriyaśca
                        śuddhaṃ vraṇaṃ cāpyupanāhayettu//  
 Su.4.18.45 
                        śaṇātasīmūlakaśigrukiṇvapriyālamajjānuyutaistilaistu/
                        kālāmṛtāśigrupunarnavārkagajādināmākarahāṭakuṣṭhaiḥ//  
 Su.4.18.46  ekaiṣikāvṛkṣakatilvakaiśca
                        surāmlapiṣṭairasakṛt pradihyāt//  
 Su.4.18.47  tailaṃ
                        pibeccāmṛtavallinimbahaṃsāhvayāvṛkṣakapippalībhiḥ/ siddhaṃ balābhyāṃ ca
                        sadevadāru hitāya nityaṃ galagaṇḍaroge//  
 Su.4.18.48  svedopanāhaiḥ kaphasaṃbhavaṃ
                        tu saṃsvedaya visrāvaṇameva kuryāt/
                        tato+ajagandhātiviṣāviśalyāviṣāṇikākuṣṭhaśukāhvayābhiḥ//  
 Su.4.18.49 
                        palāśabhasmodakapeṣitābhirdihyāt suguñjābhiraśītalābhiḥ/
                        daśārdhasaṅkhyairlavaṇaiśca yuktaṃ tailaṃ pibenmāgadhikādisiddham//  
 Su.4.18.50  pracchardanaṃ mūrdhavirecanaṃ
                        ca dhūmaśca vairecaniko hitastu/ pākakramo vā+api sadā vidheyo vaidyena
                        pākaṅgatayoḥ kathañcit//  
 Su.4.18.51  kaṭutrikakṣaudrayutāḥ samūtrā
                        bhakṣyā yavānnāni rasāśca maudgāḥ/ saśṛṅgaverāḥ sapaṭolanimbā hitāya deyā
                        galagaṇḍaroge//  
 Su.4.18.52  medaḥsamutthe tu yathopadiṣṭāṃ
                        vidhyet sirāṃ snigdhatanornarasya/ śyāmāsudhālohapurīṣadantīrasāñjanaiścāpi
                        hitaḥ pradehaḥ//  
 Su.4.18.53  mūtreṇa vā+āloḍya hitāya sāraṃ
                        prātaḥ pibet sālamahīruhāṇām/ śastreṇa vā++āpāṭya vidārya cainaṃ medaḥ
                        samuddhṛtya hitāya sīvyet//  
 Su.4.18.54  majjājyamedomadhubhirdahedvā
                        dagdhe ca sarpirmadhu cāvacāryam/ kāsīsatutthe ca tato+atra deye cūrṇīkṛte
                        rocanayā samete//  
 Su.4.18.55  tailena cābhyajya hitāya
                        dadyāt sārodbhavaṃ gomayajaṃ ca bhasma/ hitaśca nityaṃ triphalākaṣāyo
                        gāḍhaśca bandho yavabhojanaṃ ca// 
 iti suśrutasaṃhitāyāṃ cikitsāsthāne
                        granthyapacyarbudagalagaṇḍacikitsitaṃ nāmāṣṭādaśo+adhyāyaḥ //18// 
 
 
                    ekonaviṃśo+adhyāyaḥ/
                     Su.4.19.1  athāto
                        vṛddhyupadaṃśaślīpadacikitsitaṃ vyākhyāsyāmaḥ//  
 Su.4.19.2  yathovāca bhagavān
                        dhanvantariḥ//  
 Su.4.19.3  antravṛddhyā vinā ṣaḍyā
                        vṛddhayastāsu varjayet/ aśvādiyānaṃ vyāyāmaṃ maithunaṃ veganigraham//  
 Su.4.19.4  atyāsanaṃ caṅkramaṇamupavāsaṃ
                        gurūṇi ca/ tatrādito vātavṛddhau traivṛtasnigdhamāturam//  
 Su.4.19.5  svinnaṃ cainaṃ yathānyāyaṃ
                        pāyayeta virecanam/ kośāmratilvakairaṇḍaphalatailāni vā naram//  
 Su.4.19.6  sakṣīraṃ vā pibenmāsaṃ
                        tailameraṇḍasaṃbhavam/ tataḥ kāle+anilaghnānāṃ kvāthaiḥ kalkaiśca
                        buddhimān//  
 Su.4.19.7  nirūhayennirūḍhaṃ ca
                        bhuktavantaṃ rasaudanam/ yaṣṭīmadhukasiddhena tatastailena yojayet//  
 Su.4.19.8  snehopanāhau kuryācca
                        pradehāṃścānilāpahān/ vidagdhāṃ pācayitvā vā sevanīṃ parivarjayet//  
 Su.4.19.9  bhindyāttataḥ prabhinnāyāṃ
                        yathoktaṃ kramamācaret/ pittajāyāmapakvāyāṃ pittagranthikramo hitaḥ//  
 Su.4.19.10  pakvāṃ vā bhedayedbhinnāṃ
                        śodhayet kṣaudrasarpiṣā/ śuddhāyāṃ ca bhiṣagdadyāttailaṃ kalkaṃ ca ropaṇam//  
 Su.4.19.11  raktajāyāṃ jalaukobhiḥ  † śoṇitaṃ nirharedbhiṣak/
                        pibedvirecanaṃ vā+api śarkarākṣaudrasaṃyutam//  
 Su.4.19.12  pittagranthikramaṃ kuryādāme
                        pakve ca sarvadā/ vṛddhiṃ kaphātmikāmuṣṇairmūtrapiṣṭaiḥ pralepayet//  
 Su.4.19.13  pītadārukaṣāyaṃ ca
                        pibenmūtreṇa saṃyutam/ vimlāpanādṛte vā+api śleṣmagranthikramo hitaḥ//  
 Su.4.19.14  pakvāyāṃ ca vibhinnāyāṃ tailaṃ
                        śodhanamiṣyate/ sumanāruṣkarāṅkoṭhasaptaparṇeṣu sādhitam//  
 Su.4.19.15  medaḥsamutthāṃ saṃsvedya
                        lepayet surasādinā/ śirovirekadravyairvā sukhoṣṇairmūtrasaṃyutaiḥ//  
 Su.4.19.16  svinnāṃ cāveṣṭya paṭṭena
                        samāśvāsya tu mānavam/ rakṣan phale sevanīṃ ca vṛddhipatreṇa dārayet//  
 Su.4.19.17  medastataḥ samuddhṛtya dadyāt
                        kāsīsasaindhave/ badhnīyācca yathoddiṣṭaṃ śuddhe tailaṃ ca dāpayet//  
 Su.4.19.18  manaḥśilālalavaṇaiḥ
                        siddhamāruṣkareṣu ca/ mūtrajāṃ svedayitvā tu vastrapaṭṭena veṣṭayet//  
 Su.4.19.19  sevanyāḥ
                        pārśvato+adhastādvidhyed vrīhimukhena tu/ athātra dvimukhāṃ nāḍīṃ dattvā
                        visrāvayedbhiṣak//  
 Su.4.19.20  mūtraṃ nāḍīmathoddhṛtya
                        sthagikābandhamācaret/ śuddhāyāṃ ropaṇaṃ dadyādvarjayedantrahaitukīm//  
 Su.4.19.21  aprāptaphalakoṣāyāṃ
                        vātavṛddhikramo hitaḥ/ tatra yā vaṅkhaṇasthā  † tāṃ dahedardhenduvattrayā//  
 Su.4.19.22  samyaṅmārgāvarodhārthaṃ
                        kośaprāptāṃ tu varjayet/ tvacaṃ bhittvā+aṅguṣṭhamadhye
                        daheccāṅgaviparyayāt//  
 Su.4.19.23  anenaiva vidhānena vṛddhī
                        vātakaphātmike/ pradahet prayataḥ kiṃtu snāyucchedo+adhikastayoḥ//  
 Su.4.19.24  śaṅkhopari ca karṇānte tyaktvā
                        yatnena sevanīm/ vyatyāsādvā sirāṃ vidhyedantravṛddhinivṛttaye//  
 Su.4.19.25  upadaṃśeṣu sādhyeṣu
                        snigdhasvinnasya dehinaḥ/ sirāṃ vidhyenmeḍhramadhye pātayedvā jalaukasaḥ//  
 Su.4.19.26  haredubhayataścāpi
                        doṣānatyarthamucchritān/ sadyo+apahṛtadoṣasya rukśophāvupaśāmyataḥ//  
 Su.4.19.27  yadi vā durbalo janturna vā
                        prāptaṃ virecanam/ nirūheṇa harettasya doṣānatyarthamucchritān//  
 Su.4.19.28 
                        prapauṇḍarīkayaṣṭyāhvavarṣābhūkuṣṭhadārubhiḥ/ saralāgururāsnābhirvātajaṃ
                        saṃpralepayet//  
 Su.4.19.29  niculairaṇḍabījāni
                        yavagodhūmasaktavaḥ/ etaiśca vātajaṃ snigdhaiḥ sukhoṣṇaiḥ saṃpralepayet//  
 Su.4.19.30  prapauṇḍarīkapūrvaiśca
                        dravyaiḥ sekaḥ praśasyate/ gaurikāñjanayaṣṭyāhvārivośīrapadmakaiḥ//  
 Su.4.19.31  sacandanotpalaiḥ snigdhaiḥ
                        paittikaṃ saṃpralepayet/ padmotpalamṛṇālaiśca sasarjārjunavetasaiḥ//  
 Su.4.19.32  sarpiḥsnigdhaiḥ samadhukaiḥ
                        paittikaṃ saṃpralepayet/ secayecca ghṛtakṣīraśarkarekṣuadhūdakaiḥ//  
 Su.4.19.33  athavā+api suśītena kaṣāyeṇa
                        vaṭādinā/ sālāśvakarṇājakarṇadhavatvagbhiḥ kaphotthitam//  
 Su.4.19.34  surāpiṣṭābhiruṣṇābhiḥ
                        satailābhiḥ pralepayet/ rajanyativiṣāmustāsurāsuradārubhiḥ † //  
 Su.4.19.35  saptrapāṭhāpattūrairathavā
                        saṃpralepayet/ surasāragvadhādyośca kvāthābhyāṃ paribecayet//  
 Su.4.19.36  evaṃ
                        saṃśodhanālepasekaśoṇitamokṣaṇaiḥ/ pratikuryāt kriyāyogaiḥ
                        prāksthānoktairhitairapi//  
 Su.4.19.37  na yāti ca yathā pākaṃ
                        prayateta tathā bhiṣak/ vidagdhaistu sirāsnāyutvaṅmāṃsaiḥ kṣīyate dhvajaḥ//  
 Su.4.19.38  śastreṇopacareccāpi
                        pākamāgatamāśu vai/ tadā+apohya tilaiḥ sarpiḥkṣaudrayuktaiḥ pralepayet//  
 Su.4.19.39  karavīrasya patrāṇi
                        jātyāragvadhayostathā/ prakṣālane prayojyāni vaijayantyarkayorapi//  
 Su.4.19.40  saurāṣṭrīṃ gairikaṃ tutthaṃ
                        puṣpakāsīsasaindhavam/ rodhraṃ rasāñjanaṃ dārvīṃ haritālaṃ manaḥśilām//  
 Su.4.19.41  hareṇukaile ca tathā
                        sūkṣmacūrṇāni kārayet/ taccūrṇaṃ kṣaudrasaṃyuktamupadaṃśeṣu pūjitam//  
 Su.4.19.42 
                        jambvāmrasumanānimbaśvetakāmbojipallavāḥ/
                        śallakībadarībilvapalāśatiniśatvacaḥ//  
 Su.4.19.43  kṣīriṇāṃ ca tvaco yojyāḥ
                        kvāthe triphalayā saha/ tena kvāthena niyataṃ vraṇaṃ prākṣālayedbhiṣak//  
 Su.4.19.44  asminneva kaṣāye tu tailaṃ
                        dhīro vipācayet/ gojīviḍaṅgayaṣṭībhiḥ sarvagandhaiśca saṃyutam//  
 Su.4.19.45  etat sarvopadaṃśeṣu śreṣṭhaṃ
                        ropaṇamiṣyate/ svarjikātutthakāsīsaṃ śaileyaṃ ca rasāñjanam//  
 Su.4.19.46  manaḥśilāsamaiścūrṇaṃ
                        vraṇavīsśarpanāśanam/ gundrāṃ dagdhvā kṛtaṃ bhasma haritālaṃ manaḥśilā//  
 Su.4.19.47 
                        upadaṃśabisarpāṇāmetacchantikaraṃ param/ mārkavastriphalā dantī
                        tāmracūrṇamayorajaḥ//  
 Su.4.19.48  upadaṃśaṃ nihantyeṣa
                        vṛkṣamindrāśaniryathā/ upadaṃśadvaye+apyetāṃ pratyākhyāyācaret kriyām//  
 Su.4.19.49  tayoreva ca yā yogyā vīkṣya
                        doṣabalābalam/ upadaṃśe viśeṣeṇa śṛṇu bhūyastridoṣaje//  
 Su.4.19.50  duṣṭavraṇavidhiṃ kuryāt
                        kuthitaṃ mehanaṃ tyajet/ jambvoṣṭhenāgnivarṇena paścāccheṣaṃ dahedbhiṣak//  
 Su.4.19.51  samyagdagdhaṃ ca vijñāya
                        madhusarpiḥ prayojayet/ śuddhe ca ropaṇaṃ dadyāt kalkaṃ tailaṃ hitaṃ ca
                        yat//  
 Su.4.19.52  snehasvedopapanne tu
                        ślīpade+anilane bhiṣak/ kṛtvā gulphopari sirāṃ vidhyettu caturaṅgule//  
 Su.4.19.53  samāpyāyitadehaṃ ca bastibhiḥ
                        samupācaret/ māsameraṇḍajaṃ tailaṃ pibenmūtreṇa saṃyutam//  
 Su.4.19.54 
                        payasaudanamaśnīyānnāgarakvathitena ca/ taivṛtaṃ copayuñjīta śasto
                        dāhastathā+agninā//  
 Su.4.19.55  gulphasyādhaḥ sirāṃ
                        vidhyecchlīpade pittasaṃbhave/ pītaghnīṃ ca kriyāṃ kuryāt
                        pittārbudavisarpavat//  
 Su.4.19.56  sirāṃ suviditāṃ
                        vidhyedaṅguṣṭhe ślaiṣmike bhiṣak/ madhuyuktāni cābhīkṣṇaṃ kaṣāyāṇi
                        pibennaraḥ//  
 Su.4.19.57  pibedvā+apyabhayākalkaṃ
                        mūtreṇānyatamena ca/ kaṭukāmamṛtāṃ śuṇṭhīṃ viḍaṅgaṃ dāru citrakam//  
 Su.4.19.58  hitaṃ vā lepane nityaṃ
                        bhadradāru sacitrakam/ viḍaṅgamaricārkeṣu nāgare citrake+athavā//  
 Su.4.19.59  bhadradārvelukākhye ca sarveṣu
                        lavaṇeṣu ca/ tailaṃ pakvaṃ pibedvā+api yavānnaṃ ca hitaṃ sadā//  
 Su.4.19.60  pibet sarṣapatailaṃ vā
                        ślīpadānāṃ nivṛttaye/ pūtīkarañjapatrāṇāṃ rasaṃ vā+api yathābalam//  
 Su.4.19.61  anenaiva vidhānena
                        putrañjīvakajaṃ rasam/ prayuñjīta bhiṣak prājñaḥ kālasātmyavibhāgavit//  
 Su.4.19.62  kevukākandaniryāsaṃ lavaṇaṃ
                        tvatha pākimam/ rasaṃ dattvā+atha pūrvoktaṃ peyametadbhiṣagjitam//  
 Su.4.19.63  kākādanīṃ kākajaṅghāṃ bṛhatīṃ
                        kaṇṭakārikām/ kadambapuṣpīṃ mandārīṃ lambāṃ śukanasāṃ tathā//  
 Su.4.19.64  dagdhvā mūtreṇa tadbhasma
                        srāvayet kṣārakalpavat/ tatra dadyāt pratīvāpaṃ kākodumbarikārasam//  
 Su.4.19.65  madanācca phalāt kvāthaṃ
                        śukākhyasvarasaṃ tathā/ eṣa kṣārastu pānīyaḥ ślīpadaṃ hanti sevitaḥ//  
 Su.4.19.66  apacīṃ galagaṇḍaṃ ca
                        grahaṇīdoṣameva ca/ bhaktasyānaśanaṃ caiva hanyāt sarvaviṣāṇi ca//  
 Su.4.19.67  eṣveva tailaṃ saṃsiddhaṃ
                        nasyābhyaṅgeṣu pūjitam/ etānevāmayān hanti ye ca duṣṭavraṇā nṛṇām//  
 Su.4.19.68  dravantīṃ trivṛtāṃ dantīṃ
                        nīlīṃ śyāmāṃ tathaiva ca/ saptalāṃ śaṅkhinīṃ caiva dagdhvā mūtreṇa gālayet//  
 Su.4.19.69  dadyācca triphalākvāthameṣa
                        kṣārastu sādhitaḥ/ adho gacchati pītastu pūrvaiścāpyāśiṣaḥ samāḥ// 
 iti suśrutasaṃhitāyāṃ cikitsitasthāne vṛddhyupadaṃśaślīpaḥ cikitsitaṃ
                        nāmaikonaviṃśo+adhyāyaḥ //19// 
 
 
                    viṃśatitamo+adhyāyaḥ/
                     Su.4.20.1  athātaḥ kṣudrarogacikitsitaṃ
                        vyākhyāsyāmaḥ//  
 Su.4.20.2  yathovāca bhagavān
                        dhanvantariḥ//  
 Su.4.20.3  tatrājagallikāmāmāṃ
                        jalaukobhirupācaret/ śuktiśrughnīyavakṣārakalkaiścālepayedbhiṣak//  
 Su.4.20.4  śyāmālāṅgalakipāṭhākalkairvā+api
                        vicakṣaṇaḥ/ pakvāṃ vraṇavidhānena yathoktena prasādhayet//  
 Su.4.20.5  andhālajīṃ yavaprakhyāṃ panasīṃ
                        kacchapīṃ tathā/ pāṣāṇagardabhaṃ caiva pūrvaṃ svedena yojayet//  
 Su.4.20.6  manaḥśilātālakuṣṭhadārukalkaiḥ
                        pralepayet/ paripākagatān bhittvā vraṇavat samupācaret//  
 Su.4.20.7  vivṛtāmindravṛddhāṃ ca gardabhīṃ
                        jālagardabham/ irivellīṃ gandhanāmnīṃ kakṣāṃ visphoṭakāṃstathā//  
 Su.4.20.8  pittajasya visarpasya kriyayā
                        sādhayedbhiṣak/ ropayet sarpiṣā pakvān siddhena madhurauṣadhaiḥ//  
 Su.4.20.9  cipya(ppa)muṣṇāmbunā
                        siktamutkṛtya srāvayedbhiṣak/ cakratailena cābhyajya sarjacūrṇena cūrṇayet//  
 Su.4.20.10  bandhenopacareccainamaśakyaṃ
                        cāgninā dahet/ madhurauṣadhasiddhena tatastailena ropayet//  
 Su.4.20.11  kunakhe vidhirapyeṣa kāryo hi
                        bhiṣajā bhavet/ upācaredanuśayīṃ śleṣmavidradhivadbhiṣak//  
 Su.4.20.12  vidārikāṃ samabhyajya svinnāṃ
                        vimlāpya lepayet/ nagavṛttikavarṣābhūbilvamūlaiḥ supeṣitaiḥ//  
 Su.4.20.13  vraṇabhāvagatāyāṃ vā kṛtvā
                            saṃśodhanakriyām † /
                        ropaṇārthaṃ hitaṃ tailaṃ kaṣāyamadhuraiḥ śṛtam//  
 Su.4.20.14  pracchānairvā jalaukobhiḥ
                        srāvyā+apakvā vidārikā/ ajakarṇaiḥ sapālāśamūlakalkaiḥ pralepayet//  
 Su.4.20.15  pakvāṃ vidārya śastreṇa
                        paṭolapicumardayoḥ/ kalkena tilayuktena sarpirmiśreṇa lepayet//  
 Su.4.20.16  vaddhvā ca kṣīravṛkṣasya
                        kaṣāyaiḥ khadirasya ca/ vraṇaṃ prakṣālayecchuddhāṃ tatastāṃ ropayet punaḥ//  
 Su.4.20.17  medo+arbudavidhānena
                        sādhayeccharkarārbudam/ kacchūṃ vicarcikāṃ pāmāṃ kuṣṭhavat samupācaret//  
 Su.4.20.18  lepaśca śasyate
                        sikthaśatāhvāgaurasarṣapaiḥ/ vacādārvīsarṣapairvā tailaṃ vā naktamālajam//  
 Su.4.20.19  sāratailamathābhyaṅge kurvīta
                        kaṭukaiḥ śṛtam/ pādadāryāṃ sirāṃ viddhvā svedābhyaṅgau prayojayet//  
 Su.4.20.20 
                        madhūcchiṣṭavasāmajjasarjacūrṇaghṛtaiḥ kṛtaḥ/ yavāhvagairikonmiśraiḥ
                        pādalepaḥ praśasyate//  
 Su.4.20.21  pādau siktvā++āranālena
                        lepanaṃ hyalase hitam/ kalkīkṛtairnimbatilakāsīsālaiḥ sasaindhavaiḥ//  
 Su.4.20.22  lākṣāraso+abhayā vā+api kāryaṃ
                        syādraktamokṣaṇam/ siddhaṃ rase kaṇṭakāryāstailaṃ vā sārṣapaṃ hitam//  
 Su.4.20.23  kāsīsarocanaśilācūrṇairvā
                        pratisāraṇam/ utkṛtya † 
                        dagdhvā snehena jayet kadarasaṃjñakam//  
 Su.4.20.24  indralupte sirāṃ mūrdhni
                        snigdhasvinnasya mokṣayet/ kalkaiḥ samaricairdihyācchilākāsīsatutthakaiḥ//  
 Su.4.20.25  kaṭannaṭadārukalkairlepanaṃ vā
                        praśasyate/ pracchayitvā+avagāḍhaṃ vā guñjākalkairmuhurmuhuḥ//  
 Su.4.20.26  lepayedupaśāntyarthaṃ
                        kuryādvā+api rasāyanam/ mālatīkaravīrāgninaktamālavipācitam//  
 Su.4.20.27  tailamabhyañjane
                        śastamindraluptāpahaṃ param/ arūṃṣikāṃ hṛte rakte secayennimbavāriṇā//  
 Su.4.20.28  dihyāt saindhavayuktena
                        vājiviṣṭhārasena tu/ haritālaniśānimbakalkairvā sapaṭolajaiḥ//  
 Su.4.20.29 
                        yaṣṭīnīlotpalairaṇḍamārkavairvā pralepayet/ indraluptāpahaṃ tailamabhyaṅge
                        ca praśasyate/ sirāṃ dāruṇake viddhvā snigdhasvinnasya mūrdhani//  
 Su.4.20.30  avapīḍaṃ śirobastimabhyaṅgaṃ
                        ca prayojayet/ kṣālane kodravatṛṇakṣāratoyaṃ praśasyate//  
 Su.4.20.31  upariṣṭāt rpavakṣyāmi vidhiṃ
                        palitanāśanam/ masūrikāyāṃ kuṣṭhaghnalepanādikriyā hitā//  
 Su.4.20.32  pittaśleṣmavisarpoktā kriyā vā
                        saṃpraśasyate/ jatumaṇiṃ samutkṛtya maṣakaṃ tilakālakam//  
 Su.4.20.33  kṣāreṇa pradahedyuktyā vahninā
                        vā śanaiḥ  † śanaiḥ/
                        nyacche vyaṅge sirāmokṣo nīlikāyāṃ ca śasyate//  
 Su.4.20.34  yathānyāyaṃ yathābhyāsaṃ
                        lālāṭyādisirāvyadhaḥ/ ghṛṣṭvā dihyāttvacaṃ piṣṭvā kṣīriṇāṃ kṣīrasaṃyutām//  
 Su.4.20.35  balatibalayaṣṭyāhvarajanīrvā
                        pralepanam/ payasyāgurukālīyalepanaṃ vā sagairikam//  
 Su.4.20.36  kṣaudrājyayuktayā
                        limpeddaṃṣṭrayā śūkarasya ca/ kapittharājādanayoḥ kalkaṃ vā hitamucyate//  
 Su.4.20.37  yauvane piḍakāsveṣa
                        viśeṣācchardanaṃ hitam/ lepanaṃ ca vacārodhrasaindhavaiḥ sarṣapānvitaiḥ//  
 Su.4.20.38  kustumburuvacālodhrakuṣṭharvā
                        lepanaṃ hitam/ padminīkaṇṭake roge chardayennimbavāriṇā//  
 Su.4.20.39  tenaiva siddhaṃ sakṣaudraṃ
                        sarpiḥpānaṃ pradāpayet/ nimbāragvadhayoḥ kalko hita utsādane bhavet//  
 Su.4.20.40  parivṛttiṃ ghṛtābhyaktāṃ
                        susvinnāmupanāhayet/ tato+abhyajya śanaiścarma cānayet pīḍayenmaṇim//  
 Su.4.20.41  praviṣṭe ca maṇau carma
                        svedayedupanāhanaiḥ/ trirātraṃ pañcarātraṃ vā vātaghnaiḥ sālvaṇādibhiḥ//  
 Su.4.20.42  dadyādvātaharān bastīn
                        snigdhānyannāni bhojayet/ vapāṭikāṃ jayedevaṃ yathādoṣaṃ cikitsakaḥ//  
 Su.4.20.43  niruddhaprakaśe nāḍīṃ
                        lauhīmubhayatomukhīm/ dāravīṃ vā jatukṛtāṃ ghṛtābhyaktāṃ praveśayet//  
 Su.4.20.44  pariṣeke
                        vasāmajjaśiśumāravarāhayoḥ/ cakratailaṃ tathā yojyaṃ
                        vātaghnadravyasaṃyutam//  
 Su.4.20.45  tryahāttryahāt sthūlatarāṃ
                        samyaṅnāḍīṃ praveśayet/ sroto vivardhayedevaṃ snigdhamannaṃ ca bhojayet//  
 Su.4.20.46  bhittvā vā sevanīṃ muktvā
                        sadyaḥkṣatavadācaret/ sanniruddhagudaṃ rogaṃ valmīkaṃ vahnirohiṇīm//  
 Su.4.20.47  pratyākhyāya yathāyogaṃ
                        cikitsitamathācaret/ visarpoktena vidhinā sādhayedagnirohiṇīm//  
 Su.4.20.48  sanniruddhagude yojyā
                        niruddhaprakaśakriyā/ śastreṇotkṛtya valmīkaṃ kṣārāgnibhyāṃ prasādhayet//  
 Su.4.20.49  vidhānenārbudoktena śodhayitvā
                        ca ropayet/ valmīkaṃ tu bhavedyasya nātivṛddhamamarmajam//  
 Su.4.20.50  tatra saṃśodhanaṃ kṛtvā
                        śoṇitaṃ mokṣayedbhiṣak/ kulatthikāyā mūlaiśca guḍūcyā lavaṇena ca//  
 Su.4.20.51  ārevatasya mūlaiśca
                        dantīmūlaistathaiva ca/ śyāmāmūlaiḥ sapalalaiḥ śaktumiśraiḥ pralepayet//  
 Su.4.20.52  susnigdhaiśca sukhoṣṇaiśca
                        bhiṣak tamupanāhayet/ pakvaṃ  † vā tadvijānīyādgatīḥ sarvā yathākramam//  
 Su.4.20.53  abhijñāya tataśchittvā
                        pradahenmatimān bhiṣak/ saṃśodhya duṣṭamāṃsāni kṣāreṇa pratisārayet//  
 Su.4.20.54  vraṇaṃ viśuddhaṃ vijñāya
                        ropayenmatimān bhiṣak/ sumanā granthayaścaiva bhallātakamanaḥśile//  
 Su.4.20.55  kālānusārī sūkṣmailā
                        candanāguruṇī tathā/ etaiḥ siddhaṃ nimbatailaṃ valmīke ropaṇaṃ hitam//  
 Su.4.20.56  pāṇipādopariṣṭāttu
                        chidrairbahubhirāvṛtam/ valmīkaṃ yat saśophaṃ syādvarjyaṃ tattu vijānatā//  
 Su.4.20.57  dhātryāḥ stanyaṃ śodhayitvā
                        bāle sādhyā+ahipūtanā/ paṭolapatratriphalārasāñjanavipācitam//  
 Su.4.20.58  pītaṃ ghṛtaṃ nāśayati
                        kṛcchrāmapyahipūtanām/ triphalākolakhadirakaṣāyaṃ vraṇaropaṇam//  
 Su.4.20.59 
                        kāsīsarocanātutthaharitālarasāñjanaiḥ/ lepo+amlapiṣṭo badarītvagvā
                        saindhavasaṃyutā//  
 Su.4.20.60  kapālatutthajaṃ cūrṇaṃ
                        cūrṇakāle prayojayet/ cikitsenmuṣkakacchūṃ cāpyahipūtanapāmavat//  
 Su.4.20.61  gudabhraṃśe gudaṃ svinnaṃ
                        snehābhyaktaṃ praveśayet/ kārayedgophaṇābandhaṃ madhyacchidreṇa carmaṇā//  
 Su.4.20.62  vinirgamārthaṃ vāyośca
                        svedayecca muhurmuhuḥ/ kṣīre mahatpañcamūlaṃ mūṣikāṃ cāntravarjitām//  
 Su.4.20.63  paktvā tasmin pacetailaṃ
                        vātaghnauṣadhasaṃyutam/ gudabhraṃśamidaṃ kṛcchraṃ pānābhyaṅgāt
                        prasādhayet// 
 iti suśrutasaṃhitāyāṃ cikitsāsthāne kṣudrarogacikitsitaṃ nāma
                        viṃśo+adhyāyaḥ //20// 
 
 
                    ekaviṃśatitamo+adhyāyaḥ/
                     Su.4.21.1  athātaḥ śūkadoṣacikitsitaṃ
                        vyākhyāsyāmaḥ//  
 Su.4.21.2  yathovāca bhagavān
                        dhanvantariḥ//  
 Su.4.21.3  saṃlikhya sarṣapīṃ samyak
                        kaṣāyairavacūrṇayet/ kaṣāyeṣveva tailaṃ ca kurvīta vraṇaropaṇam//  
 Su.4.21.4  aṣṭhīlikāṃ
                            jalaukobhirgrāhayecca †  punaḥ punaḥ/ tathā cānupaśāmyantīṃ
                        kaphagranthivaduddharet//  
 Su.4.21.5  svedayedgrathitaṃ
                        śaśvannāḍīsvedena buddhimān/ sukhoṣṇairupanāhaiśca susnigdhairupanāhayet//  
 Su.4.21.6  kumbhīkāṃ pākamāpannāṃ
                        bhindyācchuddhāṃ tu ropayet/ tailena triphalālodhratindukāmrātakena tu//  
 Su.4.21.7  grāhayitvā jalaukobhiralajīṃ
                        secayettataḥ/ kaṣāyaisteṣu siddhaṃ ca tailaṃ ropaṇamiṣyate//  
 Su.4.21.8  balātailena koṣṇena mṛditaṃ
                        pariṣecayet/ bhadhuraiḥ sarpiṣā snigdhaiḥ sukhoṣṇairupanāhayet//  
 Su.4.21.9  saṃmūḍhapiḍakāṃ kṣipraṃ
                        jalaukobhirupācaret/ bhittvā paryāgatāṃ cāpi lepayet kṣaudrasarpiṣā//  
 Su.4.21.10  avamanthe gate pākaṃ bhinne
                        tailaṃ vidhīyate/ dhavāśvakarṇapattaṅgasallakītindukīkṛtam//  
 Su.4.21.11  kriyāṃ puṣkarikāyāṃ tu śītāṃ
                        sarvāṃ prayojayet/ jalaukobhirhareccāsṛk sarpiṣā cāvasecayet//  
 Su.4.21.12  sparśahānyāṃ haredraktaṃ
                        pradihyānmadhurairapi/ kṣīrekṣurasarpirbhir secayecca suśītalaiḥ//  
 Su.4.21.13  piḍakāmuttamākhyāṃ ca
                        baḍiśenoddharedbhiṣak/ uddhṛtya madhusaṃyuktaiḥ kaṣāyairavacūrṇayet//  
 Su.4.21.14  rasakriyā vidhātavyā likhite
                        śataponake/ pṛthakparṇyādisiddhaṃ ca deyaṃ tailamanantaram//  
 Su.4.21.15  kriyāṃ kuryādbhiṣak
                        prājñastvakpākasya visarpavat/ raktavidradhivaccāpi kriyā śoṇitaje+arbude//  
 Su.4.21.16  kaṣāyakalkasarpīṃṣi tailaṃ
                        cūrṇaṃ rasakriyām/ śodhanaṃ ropaṇaṃ caiva vīkṣya vīkṣyāvacārayet//  
 Su.4.21.17  hitaṃ ca sarpiṣaḥ pānaṃ
                        pathyaṃ cāpi cirecanam/ hitaḥ śoṇitamokṣaśca yaccāpi laghu bhojanam//  
 Su.4.21.18  arbudaṃ māṃsapākaṃ ca
                        vidradhiṃ tilakālakam/ pratyākhyāya prakurvīta bhiṣak samyak
                        pratikriyām// 
 iti suśrutasaṃhitāyāṃ cikitsāsthāne śūkarogacikitsitaṃ
                        nāmaikaviṃśo+adhyāyaḥ //21// 
 
 
                    dvāviṃśatitamo+adhyāyaḥ/
                     Su.4.22.1  athāto mukharogacikitsitaṃ
                        vyākhyāsyāmaḥ//  
 Su.4.22.2  yathovaca bhagavān
                        dhanvantariḥ//  
 Su.4.22.3  caturvidhena snehena
                        madhūcchiṣṭayutena ca/ vātaje+abhyañjanaṃ  † kuryānnāḍīsvedaṃ ca buddhimān//  
 Su.4.22.4  vidadhyādoṣṭhakope tu sālvaṇaṃ
                        copanāhane/ mastiṣke caiva nasye ca tailaṃ vātaharaṃ hitam//  
 Su.4.22.5  śrīveṣṭakaṃ sarjarasaṃ suradāru
                        saguggulu/ yaṣṭīmadhukacūrṇaṃ tu vidadhyāt pratisāraṇam//  
 Su.4.22.6  pittaraktābhighātotthaṃ
                        jalaukobhirupācaret/ pittavidradhivaccāpi kriyāṃ kuryādaśeṣataḥ//  
 Su.4.22.7  śirovirecanaṃ dhūmaḥ svedaḥ
                        kavala eva ca/ hṛte rakte prayoktavyamoṣṭhakope kaphātmake//  
 Su.4.22.8  tryūṣaṇaṃ svarjikākṣāro
                        yavakṣāro viḍaṃ tathā/ kṣaudrayuktaṃ vidhātavyametacca pratisāraṇam//  
 Su.4.22.9  medoje svedite bhinne śodhite
                        jvalano hitaḥ/ priyaṅgutriphalālodhraṃ sakṣaudraṃ pratisāraṇam//  
 Su.4.22.10  etadoṣṭhaprakopānāṃ sādhyānāṃ
                        karma kīrtitam/ dantamūlagatānāṃ tu rogāṇāṃ †  karma vakṣyate//  
 Su.4.22.11  śītāde hṛtarakte tu toye
                        nāgarasarṣapān/ niṣkvāthya triphalāṃ mustaṃ gaṇḍūṣaḥ sarasāñjanaḥ//  
 Su.4.22.12  priyaṅgavaśca mustaṃ ca
                        triphalā ca pralepanam/ nasyaṃ ca triphalāsiddhaṃ madhukotpalapadmakaiḥ//  
 Su.4.22.13  dantapuppuṭake kāryaṃ taruṇe
                        raktamokṣaṇam/ sapañcalavaṇaḥ kṣāraḥ sakṣaudraḥ pratisāraṇam//  
 Su.4.22.14  hitaḥ śirovirekaśca nasyaṃ
                        snigdhaṃ ca bhojanam/ visrāvite dantaveṣṭe vraṇāṃstu pratisārayet//  
 Su.4.22.15 
                        rodhrapattaṅgayaṣṭyāhvalākṣācūrṇairmadhūttaraiḥ/ gaṇḍūṣe kṣīriṇo yojyāḥ
                        sakṣaudraghṛtaśarkarāḥ//  
 Su.4.22.16  kākolyādau daśakṣīrasiddhaṃ
                        sarpiśca nasyataḥ/ śauṣire hṛtarakte tu rodhramustarasāñjanaiḥ//  
 Su.4.22.17  sakṣaudraiḥ śasyate lepo
                        gaṇḍūṣe kṣīriṇo hitāḥ/  † sārivotpalayaṣṭyāhvasāvarāgurucandanaiḥ//  
 Su.4.22.18  kṣīre daśaguṇe siddhaṃ
                        sarpirnasye ca pūjitam/ kriyāṃ paridare kuyācchītākoktāṃ vicakṣaṇaḥ//  
 Su.4.22.19  saṃśodhyobhayataḥ kāryaṃ
                        śiraścopakuśe tathā/ kākodumbarikāgojīpatrairvisrāvayedasṛk//  
 Su.4.22.20  kṣaudrayuktaiśca lavaṇaiḥ
                        savyoṣaiḥ pratisārayet/ pippalīḥ sarṣapāñ śvetānnāgaraṃ naiculaṃ phalam//  
 Su.4.22.21  sukhodakena saṃsṛjya kavalaṃ
                        cāpi dhārayet/ ghṛtaṃ madhurakaiḥ siddhaṃ hitaṃ kavalanasyayoḥ//  
 Su.4.22.22  śastreṇa †  dantavaidarbhe dantamūlāni śodhayet/
                        tataḥ ksāraṃ prayuñjīta kriyāḥ sarvāśca śītalāḥ//  
 Su.4.22.23  uddhṛtyādhikadantaṃ tu
                        tato+agnimavacārayet/ kṛmidantakavaccāpi vidhiḥ kāryo vijānatā//  
 Su.4.22.24  chittvā+adhimāṃsaṃ
                        sakṣaudrairebhiścūrṇairupācaret/ vacātejovatīpāṭhāsvarjikāyāvaśūkajaiḥ//  
 Su.4.22.25  kṣaudradvitīyāḥ pippalyaḥ
                        kavalaścātra kīrtitaḥ/ paṭolatriphalānimbakaṣāyaścātra dhāvane/ hitaḥ
                        śirovirekaśca dhūmo vairecanaśca yaḥ//  
 Su.4.22.26  sāmānyaṃ karma nāḍīnāṃ viśeṣaṃ
                        cātra me śṛṇu/ nāḍīvraṇaharaṃ karma dantanāḍīṣu kārayet//  
 Su.4.22.27  yaṃ  † dantamabhijāyeta nāḍī taṃ dantamuddharet/
                        chittvā māṃsāni śastreṇa yadi noparijo bhavet//  
 Su.4.22.28  śodhayitvā daheccāpi kṣāreṇa
                        jvalanena vā/ bhinattyupekṣite dante hanukāsthi gatirdhruvam//  
 Su.4.22.29  samūlaṃ daśanaṃ
                        tasmāduddharedbhagnamasthiram/ uddhṛte tūttare dante  † samūle sthirabandhane//  
 Su.4.22.30  raktātiyogāt pūrvektā rogā
                        ghorā bhavanti hi/ kāṇaḥ saṃjāyate janturarditaṃ cāsya jāyate//  
 Su.4.22.31  calamapyuttaraṃ dantamato
                        nāpaharedbhiṣak/ dhāvane jātimadanasvādukaṇṭakakhādiram//  
 Su.4.22.32  kaṣāyaṃ
                        jātimadanakaṭukasvādukaṇṭakaiḥ/ yaṣṭyāhvarodhramañjiṣṭhākhadiraiścāpi yat
                        kṛtam//  
 Su.4.22.33  tailaṃ saṃśodhanaṃ taddhi
                        hanyāddantagatāṃ gatim/ kīrtitā dantamūle tu kriyā danteṣu vakṣyate//  
 Su.4.22.34  snehānāṃ kavalāḥ koṣṇāḥ
                        sarpiṣastraivṛtasya vā/ niryūhāścānilaghnānāṃ dantaharṣapramardanāḥ//  
 Su.4.22.35  snaihikaśca hito dhūmo nasyaṃ
                        snigdhaṃ ca bhojanam/ raso rasayavāgvaśca kṣīraṃ santānikā ghṛtam//  
 Su.4.22.36  śirobastirhitaścāpi kramo
                        yaścānilāpahaḥ/ ahiṃsan dantamūlāni śarkarāmuddharedbhiṣak//  
 Su.4.22.37 
                        lākṣācūrṇairmadhuyutaistatastāḥ pratisārayet/ dantaharṣakriyāṃ cāpi
                        kuryānniravaśeṣataḥ//  
 Su.4.22.38  kapālikā kṛcchratamā
                        tatrāpyeṣā kriyā hitā/ jayedvisrāvaṇaiḥ svinnamacalaṃ kṛmidantakam//  
 Su.4.22.39  tathā+avapīḍairvātaghnaiḥ
                        snehagaṇḍūṣadhāraṇaiḥ/ bhadradārvādivarṣābhūlepaiḥ snigdhaiśca bhojanaiḥ//  
 Su.4.22.40  calamuddhṛtya †  ca sthānaṃ vidahet
                        suṣirasya ca/ tato vidārīyaṣṭyāhvaśṛṅgāṭakakaserukaiḥ//  
 Su.4.22.41  tailaṃ daśaguṇe kṣīre siddhaṃ
                        nasye hitaṃ bhavet/ hanomokṣe samuddiṣṭāṃ kuryāccārditavat kriyām//  
 Su.4.22.42  phalānyamlāni śītāmbu
                        rūkṣānnaṃ dantadhāvanam/ tathā+atikaṭhinān bhakṣyān dantarogī vivarjayet//  
 Su.4.22.43  sādhyānāṃ dantarogāṇāṃ
                        cikitsitamudīritam/ jihvāgatānāṃ sādhyānāṃ karma vakṣyāmi siddhaye//  
 Su.4.22.44  auṣṭhaprakope+anilaje yaduktaṃ
                        prāk cikitsitam/ kaṇṭakeṣvanilottheṣu tat kāryaṃ bhiṣajā bhavet//  
 Su.4.22.45  pittajeṣu vighṛṣṭeṣu niḥsṛte
                        duṣṭaśoṇite/ pratisāraṇagaṇḍūṣaṃ nasyaṃ ca madhuraṃ hitam//  
 Su.4.22.46  kaṇṭakeṣu kaphottheṣu
                        likhiteṣvasṛjaḥ kṣaye/ pippalyādirmadhuyutaḥ kāryastu pratisāraṇe//  
 Su.4.22.47  gṛhṇīyāt kavalāṃścāpi
                        gaurasarṣapasaindhavaiḥ/ paṭolanimbavārtākukṣārayūṣaiśca bhojayet//  
 Su.4.22.48  upajihvāṃ tu saṃlikhya kṣāreṇa
                        pratisārayet/ śirovirekagaṇḍūṣadhūmaiścainamupācaret//  
 Su.4.22.49  jihvāgatānāṃ karmoktaṃ
                        tālavyānāṃ pravakṣyate/ aṅguṣṭhāṅgulisaṃdaṃśenākṛṣya galaśuṇḍikām//  
 Su.4.22.50  chedayenmaṇḍalāgreṇa jihvopari
                        tu saṃsthitām/ notkṛṣṭaṃ caiva hīnaṃ ca tribhāgaṃ chedayedbhiṣak//  
 Su.4.22.51  atyādānāt sravedraktaṃ
                        tannimittaṃ mriyeta ca/ hīnacchedādbhavecchopho lālā nidrā bhramastamaḥ//  
 Su.4.22.52  tasmādvaidyaḥ prayatnena
                        dṛṣṭakarmā viśāradaḥ/ galaśuṇḍīṃ tu sañchidya kuryāt prāptamimaṃ kramam//  
 Su.4.22.53 
                        maricātiviṣāpāṭhāvacākuṣṭhakuṭannaṭaiḥ/ kṣaudrayuktaiḥ salavaṇaistatastāṃ
                        pratisārayet//  
 Su.4.22.54  vacāmativiṣāṃ pāṭhāṃ rāsnāṃ
                        kaṭukarohiṇīm/ niṣkvāthya picumandaṃ ca kavalaṃ tatra yojayet//  
 Su.4.22.55 
                        iṅgudīkiṇihīdantīsaralāsuradārubhiḥ/ pañcāṅgīṃ kārayet piṣṭairvartiṃ
                        gandhottarāṃ śubhām//  
 Su.4.22.56  tato dhūmaṃ
                        pibejjanturdvirahnaḥ kaphanāśanam/ kṣārasiddheṣu mudgeṣu yūṣaścāpyaśane
                        hitaḥ//  
 Su.4.22.57  tuṇḍikeryadhruṣe kūrme
                        saṅghāte tālupuppuṭe/ eṣa eva vidhiḥ kāryo viśeṣaḥ śastrakarmaṇi //  
 Su.4.22.58  tālupāke tu kartavyaṃ vidhānaṃ
                        pittanāśanam/ snehasvedau tāluśoṣe vidhiścānilanāśanaḥ//  
 Su.4.22.59  kīrtitaṃ tālujānāṃ tu
                        kaṇṭhyānāṃ karma vakṣyate/ sādhyānāṃ rohiṇīnāṃ tu hitaṃ śoṇitamokṣaṇam//  
 Su.4.22.60  chardanaṃ dhūmapānaṃ ca
                        gaṇḍūṣo nasyakarma ca/ vātikīṃ tu hṛte rakte lavaṇaiḥ pratisārayet//  
 Su.4.22.61  sukhoṣṇān snehagaṇḍūṣān
                        dhārayeccāpyabhīkṣṇaśaḥ/ pataṅgaśarkarākṣaudraiḥ paittikīṃ pratisārayet//  
 Su.4.22.62  drākṣāparūṣakakvātho hitaśca
                        kavalagrahe/ agāradhūmakaṭukaiḥ ślaiṣmikīṃ pratisārayet//  
 Su.4.22.63  śvetāviḍaṅgadantīṣu tailaṃ
                        siddhaṃ sasaindhavam/ nasyakarmaṇi yoktavyaṃ tathā kavaladhāraṇe//  
 Su.4.22.64  pittavat sādhayedvaidyo
                        rohiṇīṃ raktasaṃbhavām/ visrāvya kaṇṭhaśālūkaṃ sādhayettuṇḍikerivat//  
 Su.4.22.65  ekakālaṃ yavānnaṃ ca bhuñjīta
                        snigdhamalpaśaḥ/ upajihvikavaccāpi sādhayedadhijihvikām//  
 Su.4.22.66  ekavṛndaṃ tu visrāvya vidhiṃ
                        śodhanamācaret/ gilāyuścāpi yo vyādhistaṃ ca śastreṇa sādhayet//  
 Su.4.22.67  amarmasthaṃ supakvaṃ ca
                        bhedayedgalavidradhim/ vātāt sarvasaraṃ cūrṇairlavaṇaiḥ pratisārayet//  
 Su.4.22.68  tailaṃ vātaharaiḥ siddhaṃ
                        hitaṃ kavalanasyayoḥ/ tato+asmai snaihikaṃ dhūmamimaṃ dadyādvicakṣaṇaḥ//  
 Su.4.22.69 
                        śālarājādanairaṇḍasāraiṅgudamadhūkajāḥ/ majjāno
                        gugguludhyāmamāṃsīkālānusārivāḥ/ śrīsarjarasaśaileyamadhūcchiṣṭāni cāharet//  
 Su.4.22.70  tatsarvaṃ sukṛtaṃ cūrṇaṃ
                        snehenāloḍya yuktitaḥ/ ṭiṇḍūkavṛntaṃ sakṣaudraṃ matimāṃstena lepayet//  
 Su.4.22.71  eṣa sarvasare dhūmaḥ praśastaḥ
                        snaihiko mataḥ/ kaphaghno mārutaghnaśca mukharogavināśanaḥ//  
 Su.4.22.72  pittātmake sarvasare
                        śuddhakāyasya dehinaḥ/ sarvaḥ pittaharaḥ kāryo vidhirmadhuraśītalaḥ//  
 Su.4.22.73  pratisāraṇagaṇḍūṣau dhūmaḥ
                        saṃśodhanāni ca/ kaphātmake sarvasare vidhiṃ kuryāt kaphāpaham//  
 Su.4.22.74  pibedativiṣāṃ pāṭhāṃ mustaṃ ca
                        suradāru ca/ rohiṇīṃ kaṭukākhyāṃ ca kuṭajasya phalāni ca//  
 Su.4.22.75  gavāṃ mūtreṇa manujo
                        bhāgairdharaṇasaṃmitaiḥ/ eṣa sarvān kaphakṛtān rogān yogo+apakarṣati//  
 Su.4.22.76 
                        kṣīrekṣurasagomūtradadhimastvamlakāñjikaiḥ/ vidadhyāt kavalān vīkṣya doṣaṃ
                        tailaghṛtairapi//  
 Su.4.22.77  rogāṇāṃ mukhajātānāṃ sādhyānāṃ
                        karma kīrtitam/ asādhyā api vakṣyante rogā ye tatra kīrtitāḥ//  
 Su.4.22.78  auṣṭhaprakope varjyāḥ
                        syurmāṃsaraktatridoṣajāḥ/ dantamūleṣu varjyau tu triliṅgagatisauṣirau//  
 Su.4.22.79  danteṣu ca na sidhyanti
                        śyāvadālanabhañjanāḥ/ jihvāgateṣvalāsastu tālavyeṣvarbudaṃ tathā//  
 Su.4.22.80  svaraghno valayo vṛndo
                        vidāryalasa eva ca/ galauṣṭho māṃsatānaśca śataghnī rohiṇī ca yā//  
 Su.4.22.81  asādhyāḥ kīrtitā hyete rogā
                        nava daśaiva ca/ teṣāṃ cāpi kriyāṃ vaidyaḥ pratyākhyāya samācaret// 
 iti suśrutasaṃhitāyāṃ cikitsāsthāne mukharogacikitsitaṃ nāma
                        dvāviṃśo+adhyāyaḥ //22// 
 
 
                    trayoviṃśatitamo+adhyāyaḥ/
                     Su.4.23.1  athātaḥ śophānāṃ cikitsitaṃ
                        vyākhyāsyāmaḥ//  
 Su.4.23.2  yathovāca bhagavān
                        dhanvantariḥ//  
 Su.4.23.3  ṣaḍvidho+avayavasamutthaḥ
                        śopho+abhihito lakṣaṇataḥ pratīkārataśca; sarvasarastu pañcavidhaḥ, tadyathā
                        vātapittaśleṣmasannipātaviṣanimittaḥ//  
 Su.4.23.4 
                        tatrāpatarpitasyādhvagamanādatimātramabhyavaharato vā
                        piṣṭānnaharitakaśākalavaṇāni kṣīṇasya vā+atimātramamlamupasevamānasya
                        mṛtpakvaloṣṭakaṭaśarkarānūpaudakamāṃsasevanādajīrṇino vā
                        grāmyadharmasevanādviruddhāhārasevanāt vā
                        hastyaśvoṣṭrarathapadātisaṅkṣobhaṇādayo sitasya doṣā dhātūn pradūṣya
                        śvayathumāpādayantyakhile śarīre//  
 Su.4.23.5  tatra vātaśvayathuraruṇaḥ kṛṣṇo
                        vā mṛduranavasthitāstodādayaścātra vedanāviśeṣāḥ; pittaśvayathuḥ pītaḥ
                        sarakto vā mṛduḥ śīghrānusāryūṣādayaścātra vedanāviśeṣāḥ; śleṣmaśvayathuḥ
                        pāṇḍuḥ śuklo vā snigdhaḥ kaṭhinaḥ śīto mandānusārī, kaṇḍvādayaścātra
                        vedanāviśeṣāḥ; sannipātaśvayathuḥ sarvavarṇavedanaḥ; viṣanimittastu
                        garopayogādduṣṭatoyasevanāt prakuthitodakāvagāhanāt
                        saviṣasattvadigdhacūrṇāvacūrṇanādvā saviṣamūtrapurīṣaśukraspṛṣṭānāṃ vā
                        tṛṇakāṣṭhādīnāṃ saṃsparśanāt, sa tu mṛduḥ ksiprotthāno+avalambī calo+acalo
                        vā dāhapākarāgaprāyaśca bhavati//  
 Su.4.23.6  bhavanti cātra doṣāḥ
                        śvayathumūrdhvaṃ hi kurvantyāmāśayasthitāḥ/ pakvāśayasthā madhye ca
                        varcaḥsthānagatāstvadhaḥ//  
 Su.4.23.7  kṛtsnaṃ dehamanuprāptāḥ kuryuḥ
                        sarvasaraṃ tathā/ śvayathurmadhyadeśe yaḥ sa kaṣṭaḥ sarvagaśca yaḥ//  
 Su.4.23.8  ardhāṅge+ariṣṭabhūtaśca
                        yaścordhvaṃ parisarpati/ śvāsaḥ pipāsā daurbalyaṃ jvaraścchardirarocakaḥ//  
 Su.4.23.9  hikkātīsārakāsāśca śūnaṃ
                        saṅkṣapayanti hi/ sāmānyato viśeṣācca teṣāṃ vakṣyāmi bheṣajam//  
 Su.4.23.10  śophinaḥ sarva eva
                        parihareyuramlalavaṇadadhiguḍavasāpayastailaghṛtapiṣṭamayagurūṇi//  
 Su.4.23.11  tatra vātaśvayathau
                        traivṛtameraṇḍatailaṃ vā māsamardhamāsaṃ vā pāyayet,
                        nyagrodhādikakaṣāyasiddhaṃ sarpiḥ pittaśvayathau, āragvadhādisiddhaṃ sarpiḥ
                        śleṣmaśvayathau, sannipātaśvayathau snuhīkṣīrapātraṃ dvādaśabhiramlapātraiḥ
                        pratisaṃsṛjya dantīdravantīpratīvāpaṃ sarpiḥ pācayitvā pāyayet,
                        viṣanimitteṣu kalpeṣu pratīkāraḥ//  
 Su.4.23.12  ata ūrdhvaṃ
                        sāmānyacikitsitamupadekṣyāmaḥ tilvakaghṛtacaturthāni yānyuktānyudareṣu
                        tato+anyatamanupayujyamānaṃ śvayathumapahanti, mūtravartikriyāṃ vā seveta,
                        navāyasaṃ vā+aharaharmadhunā,
                        viḍaṅgātiviṣākuṭajaphalabhadradārunāgaramaricacūrṇaṃ vā dharaṇamuṣṇāmbunā,
                        trikaṭukṣārāyaścūrṇāni vā triphalākaṣāyeṇa, mūtraṃ vā tulyakṣīraṃ, harītakīṃ
                        vā tulyaguḍāmupayuñjīta, devadāruśuṇṭhīṃ vā, gugguluṃ vā mūtreṇa
                        varṣabhūkaṣāyānupānaṃ vā, tulyaguḍaṃ vā mūtreṇa varṣabhūkaṣāyānupānaṃ vā,
                        tulyaguḍaṃ śṛṅgaveraṃ vā, varṣābhūkaṣāyaṃ mūlakalkaṃ vā saśṛṅgaveraṃ
                        payo+anupānamaharaharmāsaṃ, vyoṣavarṣābhūkaṣāyasiddhena vā sarpiṣā
                        mudgolumbān bhakṣayet, pippalīpippalīmūlacavyacitrakamayūrakavarṣābhūsiddhaṃ
                        vā kṣīraṃ pibet, sahauṣadhamuraṅgīmūlasiddhaṃ vā,
                        trikaṭukairaṇḍaśyāmāmūlasiddhaṃ vā, varṣābhūśṛṅgaverasahādevadārusiddhaṃ vā,
                        tathā+alābubibhītakaphalakalkaṃ vā taṇḍulāmbunā;
                        kṣīrapippalīmaricaśṛṅgaverānusiddhena ca mudgayūṣeṇālavaṇenālpasnehena
                        bhojayedyavānnaṃ godhūmānnaṃ vā; vṛkṣakārkanaktamālanimbavarṣābhūkvāthaiśca
                        pariṣekaḥ; sarṣapasuvarcalāsaindhavaśārṅgeṣṭābhiśca pradehaḥ kāryaḥ;
                        yathādoṣaṃ ca vamanavirecanāsthāpanāni tīkṣṇānyajasramupaseveta,
                        snehasvedopanāhāṃśca; sirābhiścābhīkṣṇaṃ
                        śoṇitamavasecayedanyatropadravaśophāditi//  
 Su.4.23.13  bhavati cātra piṣṭānnamamlaṃ
                        lavaṇāni madyaṃ mṛdaṃ divāsvapnamajāṅgalaṃ ca/ striyo ghṛtaṃ tailapayogurūṇi
                        śophaṃ jighāṃsuḥ parivarjayettu// 
 iti suśrutasaṃhitāyāṃ cikitsāsthāne sothacikitsitaṃ nāma
                        trayoviṃśo+adhyāyaḥ //23// 
 
 
                    caturviṃśatitamo+adhyāyaḥ/
                     Su.4.24.1  athāto+anāgatābādhāpratiṣedhaṃ
                        vyākhyāsyāmaḥ//  
 Su.4.24.2  yathovāca bhagavān
                        dhanvantariḥ//  
 Su.4.24.3  utthāyotthāya satataṃ
                        svasthenārogyamicchatā/ dhīmatā yadanuṣṭheyaṃ tat sarvaṃ saṃpravakṣyate//  
 Su.4.24.4  tatrādau  † dantapavanaṃ dvādaśāṅgulamāyatam/
                            kaniṣṭhikāparīṇāhamṛjvagranthitamavraṇam † //  
 Su.4.24.5  ayugmagranthi yaccāpi pratyagraṃ
                        śastabhūmijam/ avekṣyartuṃ ca doṣaṃ ca rasaṃ vīryaṃ ca yojayet//  
 Su.4.24.6  kaṣāyaṃ madhuraṃ tiktaṃ kaṭukaṃ
                        prātarutthitaḥ/ nimbaśca tiktake śreṣṭhaḥ kaṣāye khadirastathā//  
 Su.4.24.7  madhūko madhure śreṣṭhaḥ
                        karañjaḥ kaṭuke tathā/ kṣaudravyoṣatrivargāktaṃ satailaṃ saindhavena ca//  
 Su.4.24.8  cūrṇena tejovatyāśca
                        dantānnityaṃ viśodhayet/ ekaikaṃ ghrṣayeddantaṃ mṛdunā kūrcakena ca//  
 Su.4.24.9  dantaśodhanacūrṇena
                        dantamāṃsānyabādhayan/ taddaurgandhyopadehau tu śleṣmāṇaṃ cāpakarṣati//  
 Su.4.24.10 
 † vaiśadyamannābhiruciṃ
                        saumanasyaṃ karoti ca/ na khādedgalatālvoṣṭhajihvārogasamudbhave//  
 Su.4.24.11 
 † athāsyapāke śvāse ca
                        kāsahikkāvamīṣu ca/ durbalo+ajīrṇabhaktaśca mūrcchārto madapīṣitaḥ//  
 Su.4.24.12  śirorujārtastṛṣitaḥ śrāntaḥ
                        pānaklamānvitaḥ/ arditī karṇaśūlī ca dantarogī ca mānavaḥ//  
 Su.4.24.13  jihvānirlekhanaṃ raupyaṃ
                        sauvarṇaṃ vārkṣameva ca/ tanmalāpaharaṃ śastaṃ mṛdu ślakṣṇaṃ daśāṅgulam//  
 Su.4.24.14 
                        mukhavairasyadaurgandhyaśophajāḍyaharaṃ sukham/ dantadārḍhyakaraṃ rucyaṃ
                        snehagaṇḍūṣadhāraṇam//  
 Su.4.24.15  kṣīravṛkṣakaṣāyairvā kṣīreṇa
                        ca vimiśritaiḥ/  † bhilloṭakakaṣāyeṇa tathaivāmalakasya vā//  
 Su.4.24.16  prakṣālayenmukhaṃ nentre
                        svasthaḥ śītodakena vā/ nīlikāṃ mukhaśoṣaṃ ca piḍakāṃ vyaṅgameva ca//  
 Su.4.24.17  raktapittakṛtān rogān sadya
                        eva vināśayet/ sukhaṃ laghu nirīkṣeta dṛḍhaṃ paśyati cakṣuṣā//  
 Su.4.24.18  mataṃ srotoñjanaṃ śreṣṭhaṃ
                        viśuddhaṃ sindhusaṃbhavam/ dāhakaṇḍūmalaghnaṃ ca dṛṣṭikledarujāpaham//  
 Su.4.24.19  tejorūpāvahaṃ caiva sahate
                        mārutātapau/ na netrarogā jāyante tasmādañjanamācaret//  
 Su.4.24.20  bhuktavāñchirasā snātaḥ
                        śrāntaśchardanavāhanaiḥ/ rātrau jāgaritaścāpi nāñjyājjvarita eva ca//  
 Su.4.24.21 
                        karpūrajātīkakkolalavaṅgakaṭukāhvayaiḥ/ sacūrṇapūgaiḥ sahitaṃ patraṃ
                        tāmbulajaṃ  † śubham//  
 Su.4.24.22 
                        mukhavaiśadyasaugandhyakāntisauṣṭhavakārakam/
                        hanudantasvaramalajihvendriyaviśodhanam//  
 Su.4.24.23  prasekaśamanaṃ hṛdyaṃ
                        galāmayavināśanam/ pathyaṃ suptotthite bhukte snāte vānte ca mānave//  
 Su.4.24.24 
                        raktapittakṣatakṣīṇatṛṣṇāmūrcchāparītinām/ rūkṣadurbalamartyānāṃ na hitaṃ
                        cāsyaśoṣiṇām//  
 Su.4.24.25  śirogatāṃstathā
                        rogāñchirobhaṅgo+apakarṣati/ keśānāṃ mārdavaṃ dairghyaṃ bahutvaṃ
                        snigdhakṛṣṇatām//  
 Su.4.24.26  karoti śirasastṛptiṃ
                        sutvakkamapi cānanam/ santarpaṇaṃ cendriyāṇāṃ śirasaḥ pratipūraṇam//  
 Su.4.24.27  madhukaṃ kṣīraśuklā ca saralaṃ
                        devadāru ca/ kṣudrakaṃ pañcanāmānaṃ samabhāgāni saṃharet//  
 Su.4.24.28  teṣāṃ kalkakaṣāyābhyāṃ
                        cakrateilaṃ vipācayet/ sadaiva śītalaṃ jantormūrdhni tailaṃ pradāpayet//  
 Su.4.24.29  keśaprasādhanī keśyā
                        rajojantumalāpahā/ hanumanyāśiraḥkarṇaśūlaghnaṃ karṇapūraṇam//  
 Su.4.24.30  abhyaṅgo mārdavakaraḥ
                        kaphavātanirodhanaḥ/ dhātūnāṃ puṣṭijanano mṛjāvarṇabalapradaḥ//  
 Su.4.24.31  sekaḥ
                        śramaghno+anilahṛdbhagnasandhiprasādhakaḥ/ kṣatāgnidagdhābhihatavighṛṣṭānāṃ
                        rujāpahaḥ//  
 Su.4.24.32  jalasiktasya vardhante yathā
                        mūle+aṅkurāstaroḥ/ tathā dhātuvivṛddhirhi snehasiktasya jāyate//  
 Su.4.24.33  sirāmukhai
                        romakūpairdhamanībhiśca tarpayam/ śarīrabalamādhatte yuktaḥ
                        sneho+avagāhane//  
 Su.4.24.34  tatra
                        prakṛtisātmyartudeśadoṣavikāravit/ tailaṃ ghṛtaṃ vā matimān
                        yuñjyādabhyaṅgasekayoḥ//  
 Su.4.24.35  kevalaṃ sāmadoṣeṣu na
                        kathañcana yojayet/ taruṇajvaryajīrṇī ca nābhyaktavyau kathañcana//  
 Su.4.24.36  tathā virikto vāntaśca nirūḍho
                        yaśca mānavaḥ/ pūrvayoḥ kṛcchratā vyādherasādhyatvamathāpi vā//  
 Su.4.24.37  śeṣāṇāṃ tadahaḥ proktā
                        agnimāndyādayo gadāḥ/ santarpaṇasamutthānāṃ rogāṇāṃ naiva kārayet//  
 Su.4.24.38  śarīrāyāsajananaṃ karma
                        vyāyāmasaṃjñitam/ tat  † kṛtvā tu sukhaṃ dehaṃ vimṛdgīyāt samantataḥ//  
 Su.4.24.39  śarīropacayaḥ kāntirgātrāṇāṃ
                        suvibhaktatā/ dīptāgnitvamanālasyaṃ sthiratvaṃ lāghavaṃ mṛjā//  
 Su.4.24.40  śramaklamapipāseṣṇaśītādīnāṃ
                        sahiṣṇutā/ ārogyaṃ cāpi paramaṃ vyāyāmādupajāyate//  
 Su.4.24.41  na cāsti sadṛśaṃ tena kiñcit
                        sthaulyāpakarṣaṇam/ na ca vyāyāminaṃ martyamardayantyarayo balāt † //  
 Su.4.24.42  na cainaṃ sahasā++ākramya jarā
                        samadhirohati/ sthirībhavati māṃsaṃ ca vyāyāmābhiratasya ca//  
 Su.4.24.43  vyāyāmasvinnagātrasya † 
                            padbhyāmudvartitasya †  ca/ vyādhayo nopasarpanti siṃhaṃ kṣudramṛgā eva//  
 Su.4.24.44  vayorūpaguṇairhīnamapi kuryāt
                        sudarśanam/ vyāyāmaṃ kurvato nityaṃ viruddhamapi bhojanam//  
 Su.4.24.45  vidagdhamavidagdhaṃ vā
                        nirdoṣaṃ paripacyate/ vyāyāmo hi sadā pathyo balināṃ snigdhabhojinām//  
 Su.4.24.46  sa ca śīte vasante ca teṣāṃ
                        pathyatamaḥ smṛtaḥ/ sarveṣvṛtuṣvaharahaḥ pumbhirātmahitaiṣibhiḥ//  
 Su.4.24.47  balasyārdhena kartavyo vyāyāmo
                        hantyato+anyathā/ hṛdi sthānasthito vāyuryadā vaktraṃ prapadyate//  
 Su.4.24.48  vyāyāmaṃ kurvato
                        jantostadbalārdhasya lakṣaṇam/ vayobalaśarīrāṇi deśakālāśanāni ca//  
 Su.4.24.49  samīkṣya kuryādvyāyāmamanyathā
                        rogamāpnuyāt/ kṣayatṛṣṇārucicchardiraktapittabhramaklamāḥ//  
 Su.4.24.50  kāsaśoṣajvaraśvāsā
                        ativyāyāmasaṃbhavāḥ/ raktapittī kṛśaḥ śoṣī śvāsakāsakṣatāturaḥ//  
 Su.4.24.51  bhuktavān strīṣu ca
                        kṣīṇastṛḍbhramārtaśca varjayet/ udvartanaṃ vātaharaṃ kaphamedovilāpanam//  
 Su.4.24.52  sthirīkaraṇamaṅgānāṃ
                        tvakprasthādakaraṃ param/ sirāmukhaviviktatvaṃ tvaksthasyāgneśca tejanam//  
 Su.4.24.53  udgharṣaṇotsādanābhyāṃ
                        jāyeyātāmasaṃśayam/ utsādanādbhavet strīṇāṃ viśeṣāt kāntimadvapuḥ//  
 Su.4.24.54 
                        praharṣasaubhāgyamṛjālāghavādiguṇānvitam/ udgharṣaṇaṃ tu vijñeyaṃ
                        kaṇḍūkoṣṭhānilāpaham//  
 Su.4.24.55  ūrvoḥ saṃjanayatyāśu phenakaḥ
                        sthairyalāghave/ kaṇḍūkoṭhānilastambhamalarogāpahaśca saḥ//  
 Su.4.24.56  tejanaṃ tvaggatasyāgneḥ
                        sirāmukhavivecanam/ udgharṣaṇaṃ tviṣṭikayā kaṇḍūkoṭhavināśanam//  
 Su.4.24.57  nidrādāhaśramaharaṃ
                        svedakaṇḍūtṛṣāpaham/ hṛdyaṃ malaharaṃ śreṣṭhaṃ sarvendriyavibodhanam † //  
 Su.4.24.58  tandrāpāpmopaśamanaṃ tuṣṭidaṃ
                        puṃstvavardhanam/ raktaprasādanaṃ cāpi snānamagneśca dīpanam//  
 Su.4.24.59  uṣṇena śirasaḥ snānamahitaṃ
                        cakṣuṣaḥ sadā/ śītena śirasaḥ snānaṃ cakṣuṣyamiti nirdiśet//  
 Su.4.24.60  śleṣmamārutakope tu jñātvā
                        vyādhibalābalam/ kāmamuṣṇaṃ śiraḥsnānaṃ bhaiṣajyārthaṃ †  samācaret//  
 Su.4.24.61  atiśītāmbu śīte ca
                        śleṣmamārutakopanam/ atyuṣṇamuṣṇakāle ca pittaśoṇitakopanam//  
 Su.4.24.62 
                        taccātisārajvaritakarṇaśūlānilārtiṣu/ ādhmānārocakājīrṇabhuktavatsu ca
                        garhitam//  
 Su.4.24.63  saubhāgyadaṃ varṇakaraṃ
                        prītyojobalavardhanam/ svedadaurgandhyavaivarṇyaśramaghnamanulepanam//  
 Su.4.24.64  snānaṃ yeṣāṃ niṣiddhaṃ tu
                        teṣāmapyanulepanam/ rakṣoghnamatha caujasyaṃ saubhāgyakaramuttamam//  
 Su.4.24.65  sumanombararatnānāṃ dhāraṇaṃ
                        prītivardhanam/ mukhālepāddṛḍhaṃ cakṣuḥ pīnagaṇḍaṃ tathā++ānanam//  
 Su.4.24.66  avyaṅgapiḍakaṃ kāntaṃ
                        bhavatyambujasannibham/ paksmalaṃ viśadaṃ kāntamamalojjvalamaṇḍalam//  
 Su.4.24.67 
                        netramañjanasaṃyogādbhaveccāmalatārakam/ yaśasyaṃ svargyamāyuṣyaṃ
                        dhanadhānyavivardhanam//  
 Su.4.24.68  devatātithiviprāṇāṃ pūjanaṃ
                        gotravardhanam/ āhāraḥ prīṇanaḥ sadyo balakṛddehadhārakaḥ//  
 Su.4.24.69 
                        āyustejaḥsamutsāhasmṛtyojognivivardhanaḥ/ pādaprakṣālanaṃ
                        pādamalarogaśramāpaham//  
 Su.4.24.70  cakṣuḥprasādanaṃ vṛṣyaṃ
                        rakṣoghnaṃ prītivardhanam/ nidrākaro dehasukhaścakṣuṣyaḥ śramasuptinut//  
 Su.4.24.71  pādatvaṅmṛdukārī ca
                        pādābhyaṅgaḥ sadā hitaḥ/ pādarogaharaṃ  † vṛṣyaṃ rakṣoghnaṃ prītivardhanam//  
 Su.4.24.72  sukhapracāramojasyaṃ sadā
                        pādatradhāraṇam/ anārogyamanāyuṣyaṃ cakṣuṣorupaghātakṛt//  
 Su.4.24.73  pādābhyāmanupānadbhyāṃ sadā
                        caṅkramaṇaṃ nṛṇām/ pāpmopaśamanaṃ keśanakharomāpamārjanam//  
 Su.4.24.74 
                        harṣalāghavasaubhāgyakaramutsāhavardhanam/  † bāṇavāraṃ mṛjāvarṇatejobalavivardhanam//  
 Su.4.24.75  pavitraṃ keśyamuṣṇīṣaṃ
                        vātātaparajopaham/ varṣānilarajogharmahimādīnāṃ nivāraṇam//  
 Su.4.24.76  varṇyaṃ cakṣuṣyamaujasyaṃ
                        śaṅkaraṃ chatradhāraṇam/ śunaḥ sarīsṛpavyālaviṣāṇibhyo bhayāpaham//  
 Su.4.24.77  śramaskhalanadoṣaghnaṃ
                        sthavire ca praśasyate/ sattvotsāhabalasthairyadhairyavīryavivardhanam//  
 Su.4.24.78  avaṣṭambhakaraṃ cāpi  † bhayaghnaṃ
                        daṇḍadhāraṇam/ āsyā varṇakaphasthaulyasaukumāryakarī sukhā//  
 Su.4.24.79  adhvā
                        varṇakaphasthaulyasaukumāryavināśanaḥ/ atyadhvā
                        viparīto+āsmājjarādaurbalyakṛcca saḥ//  
 Su.4.24.80  yattu caṅkramaṇaṃ
                        nātidehapīḍākaraṃ bhavet/ tadāyurbalamedhāgnipradamindriyabodhanam//  
 Su.4.24.81  śramānilaharaṃ vṛṣyaṃ
                        puṣṭinidrādhṛtipradam/ sukhaṃ śayyāsanaṃ duḥkhaṃ viparītaguṇaṃ matam//  
 Su.4.24.82  bālavyajanamaujasyaṃ
                        makṣikādīnapohati/ śoṣadāhaśramasvedamūrcchāghno vyajanānilaḥ//  
 Su.4.24.83  prītinidrākaraṃ vṛṣyaṃ
                        kaphavātaśramāpaham/ saṃvāhanaṃ māṃsaraktatvakprasādakaraṃ sukham//  
 Su.4.24.84  pravātaṃ
                        raukṣyavaivarṇyastambhakṛddāhapaktinut/
                        svedamūrcchāpipāsāghnamapravātamato+anyathā//  
 Su.4.24.85  sukhaṃ vātaṃ praseveta grīṣme
                        śaradi mānavaḥ/ nivātaṃ hyāyuṣe sevyamārogyāya ca sarvadā//  
 Su.4.24.86  ātapaḥ
                        pittatṛṣṇāgnisvedamūrcchābhramāsrakṛt/ dāhavaivarṇyakārī ca chāyā
                        caitānapohati//  
 Su.4.24.87 
                        agnirvātakaphastambhaśītavepathunāśanaḥ/ āmābhiṣyandajaraśo
                        raktapittapradūṣaṇaḥ//  
 Su.4.24.88 
                        puṣṭivarṇabalotsāhamagnidīptimatandritām/ karoti dhātusāmyaṃ ca nidrā kāle
                        niṣevitā//  
 Su.4.24.89  tatrādita eva nīcanakharomṇā
                        śucinā śuklavāsasā laghūṣṇīṣacchatropānatkena daṇḍapāṇinā kāle
                        hitamitamadhurapūrvābhibhāṣiṇā bandhubhūtena bhūtānāṃ guruvṛddhānumatena
                        susahāyenānanyamanasā khalūpacaritavyaṃ, tadapi na rātrau, na
                        keśāsthikaṇṭakāśmatuṣabhasmotkarakapālāṅgārāmedhyasnānabalibhūmiṣu, na
                        viṣamendrakīlacatuṣpathaśvabhrāṇāmupariṣṭāt//  
 Su.4.24.90  na
                        rājadviṣṭaparuṣapaiśunyānṛtāni vadet, na devabrāhmaṇapitṛparivādāṃśca; na
                        narendradviṣṭonmattapatitakṣudranīcānupāsīta//  
 Su.4.24.91 
                        vṛkṣaparvataprapātaviṣamavalmīkaduṣṭavājikuñjarādyadhirohaṇāni pariharet,
                        pūrṇanadīsamudrāviditapalvalaśvabhrakūpāvataraṇāni,
                        bhinnaśūnyāgāraśmaśānavijanāraṇyavāsāgnisaṃbhramavyālabhujaṅgakīṭasevāśca,
                        grāmāghātakalahaśastrasannipātavyālasarīsṛpaśṛṅgisannikarṣāṃśca//  
 Su.4.24.92 
                        nāgnigogurubrāhmaṇapreṅkhādampatyantareṇa yāyāt/ na śavamanuyāyāt/
                        devagobrāhmaṇacaityadhvajarogipatitapāpakāriṇāṃ ca chāyāṃ nākrameta/ nāstaṃ
                        gacchantamudyantaṃ vā++ādityaṃ vīkṣeta/ gāṃ dhāpayantīṃ dhayantīṃ paraśasyaṃ
                        vā carantīṃ na kasmaicidācakṣīta, na colkāpātotpātendradhanūṃṣi/ nāgniṃ
                        mukhenopadhamet/ nāpo bhūmiṃ vā pāṇipādenābhihanyāt//  
 Su.4.24.93  na vegān dhārayed
                        vātamūtrapurīṣādīnām/ na bahirvegān
                        grāmanagaradevatāyatanaśmaśānacatuṣpathasalilāśayapathisannikṛṣṭāvutsṛjenna
                        prakāśaṃ na vāyvagnisalilasomārkagogurupratimukham//  
 Su.4.24.94  na bhūmiṃ vilikhet,
                        nāsaṃvṛtamukhaḥ sadasi jṛmbhodagārakāsaśvāsakṣavathūnutsṛjet, na
                        paryaṅkikāvaṣṭambhapādaprasāraṇāni gurusannidhau kuryāt//  
 Su.4.24.95  na
                            bālakarṇanāsāsrotodaśanākṣivivarāṇyabhikuṣṇīyāt † , na vījayet keśamukhanakhavastragātrāṇi,
                        na gātranakhavaktravāditraṃ kuryāt, na
                        kāṣṭhaloṣṭatṛṇādīnabhihanyācchindyādbhindyādvā//  
 Su.4.24.96  na prativātātapaṃ seveta, na
                        bhuktamātro+agnimupāsīta, notkaṭakālpakāṣṭhāsanamadhyāsīta, na grīvāṃ
                        viṣamaṃ dhārayet, na viṣamakāyaḥ kriyāṃ bhajeta bhuñjīta vā, na
                        pratatamīkṣeta viśeṣājjyotirbhāskarasūkṣmacalabhrāntāni, na bhāraṃ śirasā
                        vahet, na
                        svapnajāgaraṇaśayanāsanasthānacaṅkramaṇayānavāhanapradhāvanalaṅghanaplavanaprataraṇahāsyabhāṣyavyavāyavyāyāmādīnucitānapyatiseveta//  
 Su.4.24.97  ucitādapyahitāt kramaśo
                        viramet, hitamanucitamapyaseveta kramaśaḥ, na caikāntataḥ pādahīnāt//  
 Su.4.24.98  nāvākśirāḥ śayīta, na
                        bhinnapātre bhuñjīta, na vinā pātreṇa, nāñjalipuṭenāpaḥ pibet, kāle
                        hitamitasnigdhamadhuraprāyamāhāraṃ vaidyapratyavekṣitamaśnīyāt,
                        grāmagaṇagaṇikāpaṇikaśatrusatraśaṭhapatitabhojanāni parikaret, śeṣāṇyapi
                        cāniṣṭarūparasagandhasparśaśabdamānasāni, anyānyevaṃguṇānyapi
                        saṃbhramadattāni, (tānyapi)  † makṣikābālopahatāni, nāprakṣālitapādo bhuñjīta na
                        mūtroccārapīḍito na sandhyayornānupāśrito nātītakālaṃ hīnamatimātraṃ
                        (noddhṛtasnehaṃ) ceti//  
 Su.4.24.99  na bhuñjītoddhṛtasnehaṃ naṣṭaṃ
                        paryuṣitaṃ payaḥ/ na naktaṃ dadhi bhuñjīta na cāpyaghṛtaśarkaram//  
 Su.4.24.100  nāmudgayūṣaṃ nākṣaudraṃ
                        noṣṇaṃ nāmalakairvinā/ anyathā janayet kuṣṭhavisarpādīn gadān bahūn/
                        nātmānamudake paśyenna nagnaḥ praviśejjalam//  
 Su.4.24.101 
                        dyūtamadyātisevāpratibhutvasākṣitvasamāhvānagoṣṭhīvāditrāṇi na seveta,
                        srajaṃ chatropānakau kanakamatītavāsāṃsi na cānyairdhṛtāni dhārayet,
                        brāhmaṇamagniṃ gāṃ ca nocchiṣṭaḥ spṛśet//  
 Su.4.24.102  bhavanti cātra yasmin
                        yasminnṛtau ye ye doṣāḥ kupyanti dehinām/ teṣu teṣu pradātavyā rasāste te
                        vijānatā//  
 Su.4.24.103  varṣāsu na pibettoyaṃ
                        pibeccharadi mātrayā/ varṣasu caturo māsān mātrāvadudakaṃ pibet//  
 Su.4.24.104  uṣṇaṃ haime vasante ca kāmaṃ
                        śrīṣme tu śītalam/ hemante ca vasante ca sīdhvariṣṭau pibennaraḥ//  
 Su.4.24.105  śṛtaśītaṃ payo grīṣme
                        prāvṛṭkāle rasaṃ pibet/ yūṣaṃ varṣati, tasyānte prapicchītalaṃ jalam//  
 Su.4.24.106  svastha evamato+anyastu
                        doṣāhāragatānugaḥ/ snehaṃ saindhavacūrṇena pippalībhiśca saṃyutam//  
 Su.4.24.107  pibedagnivivṛddhyarthaṃ na
                        ca vegān vidhārayet/ agnidīptikaraṃ nṝṇāṃ rogāṇāṃ śamanaṃ prati//  
 Su.4.24.108  prāvṛṭśaradvasanteṣu samyak
                        snehādimācaret/ kaphe pracchardanaṃ pitte vireko bastirīrane//  
 Su.4.24.109  śasyate triṣvapi sadā
                        vyāyāmo doṣanāśanaḥ/ bhuktaṃ viruddhamapyannaṃ vyāyāmānna praduṣyati//  
 Su.4.24.110  utsargamaithunahāraśodhane
                        syāttu tanmanāḥ/ neccheddoṣacayāt †  prājñaḥ pīḍāṃ vā kāyamānasīm//  
 Su.4.24.111  atistrīsaṃprayogācca
                        rakṣedātmānamātmavān/ śūlakāsajvaraśvāsakārśyapāṇḍvāmayakṣayāḥ † //  
 Su.4.24.112  ativyavājājjāyante
                        rogāścākṣepakādayaḥ/ āyuṣmanto mandajarā vapurvarṇabalānvitāḥ//  
 Su.4.24.113  sthiropacitamāṃsāśca
                        bhavanti strīṣu saṃyatāḥ/ tribhistribhirahobhirvā samīyāt pramadāṃ naraḥ//  
 Su.4.24.114  sarveṣvṛtuṣu, gharmeṣu
                        pakṣāt pakṣādvrajedbudhaḥ/ rajasvalāmakāmāṃ ca malināmapriyāṃ tathā//  
 Su.4.24.115  varṇavṛddhāṃ vayovṛddhāṃ
                        tathā vyādhiprapīḍitām/ hīnāṅgīṃ garbhiṇīṃ dveṣyāṃ yonidoṣasamanvitām//  
 Su.4.24.116  sagotrāṃ gurupatnīṃ ca tathā
                        pravrajitāmapi/ sandhyāparvasvagamyāṃ ca nopeyāt pramadāṃ naraḥ//  
 Su.4.24.117  gosarge cārdharātre ca tathā
                        madhyandineṣu ca/ lajjāsamāvahe deśe vivṛte+aśuddha eva ca//  
 Su.4.24.118  kṣudhito vyādhitaścaiva
                        kṣubdhacittaśca mānavaḥ/ vātaviṇmūtravegī ca pipāsaratidurbalaḥ//  
 Su.4.24.119  tiryagyonāvayonau ca
                        prāptaśukravidhāraṇam/ duṣṭayonau visargaṃ tu balavānapi varjayet//  
 Su.4.24.120  retasaścātimātraṃ tu
                        mūrdhāvaraṇameva ca/ sthitāvuttānaśayane viśeṣeṇaiva garhitam//  
 Su.4.24.121  krīḍāyāmapi medhāvī hitārthī
                        parivarjayet/ rajasvalāṃ prāptavato narasyāniyatātmanaḥ//  
 Su.4.24.122  dṛṣṭyāyustejasāṃ
                        hāniradharmaśca tato bhavet/ liṅginīṃ gurupatnīṃ ca sagotrāmatha parvasu//  
 Su.4.24.123  vṛddhāṃ ca sandhyayoścāpi
                        gacchato jīvitakṣayaḥ/ garbhiṇyā garbhapīḍā syād vyādhitāyāṃ balakṣayaḥ//  
 Su.4.24.124  hīnāṅgīṃ malināṃ dveṣyāṃ
                        kāmaṃ vandhyāmasaṃvṛte/ deśe+aśuddhe ca śukrasya manasaśca kṣayo bhavet//  
 Su.4.24.125  kṣudhitaḥ kṣubdhacittaśca
                        madhyāhne tṛṣito+abalaḥ/ sthitaśca hāniṃ śukrasya vāyoḥ kopaṃ ca vindati//  
 Su.4.24.126  atiprasaṅgādbhavati śoṣaḥ
                        śukrakṣayāvahaḥ/ vyādhitasya rujā plīhni mṛtyurmūrcchā ca jāyate//  
 Su.4.24.127  prayūṣasyardharātre ca
                        vātapitte prakupyataḥ/ tiryagyonāvayanau ca duṣṭayonau tathaiva ca//  
 Su.4.24.128  upadaṃśastathā vāyoḥ kopaḥ
                        śukrasya ca kṣayaḥ/ uccārite mūtrite ca  † retasaśca vidhāraṇe//  
 Su.4.24.129  uttāne ca bhavecchīghraṃ
                        śukrāśmaryāstu saṃbhavaḥ/ sarvaṃ pariharettasmādetallokadvaye+ahitam//  
 Su.4.24.130  śukraṃ copasthitaṃ mohānna
                        sandhāryaṃ kathaṃcana/ vayorūpaguṇopetāṃ tulyaśīlāṃ kulānvitām † //  
 Su.4.24.131  abhikāmo+abhikāmāṃ tu hṛṣṭo
                        hṛṣṭāmalaṅkṛtām/ seveta pramadāṃ yuktyā vājīkaraṇabṛṃhitaḥ//  
 Su.4.24.132  bhakṣyāḥ saśarkarāḥ kṣīraṃ
                        sasitaṃ rasa eva ca/ snānaṃ savyajanaṃ svapno vyavāyānte hitāni tu † //  
 Su.4.24.133  mukhamātraṃ samāsena
                        sadvṛttasyaitadīritam/ ārogyamāyurartho vā gāsadbhiḥ prāpyate  † nṛbhiḥ// 
 iti suśrutasaṃhitāyāṃ cikitsāsthāne+anāgatābādhacikitsitaṃ nāma
                        caturviṃśo+adhyāyaḥ //24// 
 
 
                    pañcaviṃśatitamo+adhyāyaḥ/
                     Su.4.25.1  athāto miśrakacikitsitaṃ
                        vyākhyāsyāmaḥ//  
 Su.4.25.2  yathovāca bhagavān
                        dhanvantariḥ//  
 Su.4.25.3  pālyāmayāstu visrāvyā ityuktaṃ
                        prāṅgibodha tān/ paripoṭastathotpāta unmantho duḥkhavardhanaḥ//  
 Su.4.25.4  pañcamaḥ parilehī ca karṇapālyāṃ
                        gadāḥ smṛtāḥ/ saukumāryāccirotsṛṣṭe sahasā+abhipravardhite//  
 Su.4.25.5  karṇaśopho bhavet pālyāṃ sarujaḥ
                        paripoṭavān/ kṛṣṇāruṇanibhaḥ stabdhaḥ sa vātāt paripoṭakaḥ//  
 Su.4.25.6 
                        gurvābharaṇasaṃyogāttāḍanādgharṣaṇādapi/ śophaḥ pālyāṃ bhavecchyāvo
                        dāhapākaruganvitaḥ//  
 Su.4.25.7  rakto vā raktapittābhyāmutpātaḥ
                        sa gado mataḥ/ balādvardhayataḥ karṇaṃ pālyāṃ vāyuḥ prakupyati//  
 Su.4.25.8  gṛhītvā sakaphaṃ kuryācchophaṃ
                             † tadvarṇavedanam/
                        unmanthakaḥ sakaṇḍūko vikāraḥ kaphavātajaḥ//  
 Su.4.25.9  vardhamāne yadā karṇe
                        kaṇḍūdāharuganvitaḥ/ śopho bhavati pākaśca tvakstho+asau duḥkhavardhanaḥ//  
 Su.4.25.10  kaphāsṛkkṛmayaḥ kuryuḥ
                        sarṣapābhā vikāriṇīḥ/ srāviṇīḥ piḍakāḥ pālyāṃ kaṇḍūdāharuganvitāḥ//  
 Su.4.25.11  kaphāsṛkkṛmisaṃbhūtaḥ sa
                        visarpannitastataḥ/ lihyāt saśaṣkulīṃ pālīṃ parilehīti sa smṛtaḥ//  
 Su.4.25.12  pālyāmayā hyamī ghorā
                        narasyāpratikāriṇaḥ/ mithyāhāravihārasya pāliṃ hiṃsyurupekṣitāḥ//  
 Su.4.25.13  tasmādāśu bhiṣak teṣu
                        snehādikramamācaret/ tathā+abhyaṅgaparīṣekapradehāsṛgvimokṣaṇam//  
 Su.4.25.14  sāmānyato viśeṣācca
                        vakṣyāmyabhyañjanaṃ prati/ kharamañjariyaṣṭyāhvasaindhavāmaradārubhiḥ//  
 Su.4.25.15  supiṣṭaiḥ sāśvagandhaiśca
                        mūlakāvalgujaiḥ phalaiḥ/ sarpistailavasāmajjamadhūcchiṣṭāni pācayet//  
 Su.4.25.16  sakṣīrāṇyatha taiḥ pāliṃ
                        pradihyāt paripoṭake/ mañjiṣṭhātilayaṣṭyāhvasārivotpalapadmakaiḥ//  
 Su.4.25.17  sarodhraiḥ sakadambaiśca
                        balājambvāmrapallavaiḥ/ siddhaṃ dhānyāmlasaṃyuktaṃ tailamutpātanāśanam//  
 Su.4.25.18 
                        tālapatryaśvagandhārkabākucīphalasaindhavaiḥ/ tailaṃ kulīragodhābhyāṃ vasayā
                        saha pācitam//  
 Su.4.25.19  saralālāṅgalībhyāṃ ca
                        hitamunmanthanāśanam/ tathā+aśmantakajambvāmrapatrakvāthena secanam//  
 Su.4.25.20 
                        prapauṇḍarīkamadhukamañjiṣṭhārajanīdvayaiḥ/ cūrṇairudvartanaiḥ pālīṃ
                        tailāktāmavacūṇayet//  
 Su.4.25.21  lākṣāviḍaṅgakalkena tailaṃ
                        paktvā+avacārayet/ svinnāṃ gomayapiṇḍena pradihyāt parilehike//  
 Su.4.25.22  piṣṭairviḍaṅgairathavā
                        trivṛcchyāmārkasaṃyutaiḥ/ karañjeṅgudibījairvā kuṭajāragvadhāyutaiḥ//  
 Su.4.25.23  sarvairvā sārṣapaṃ tailaṃ
                        siddhaṃ maricasaṃyutam/ sanimbapatrairabhyaṅge madhūcchiṣṭānvitaṃ hitam//  
 Su.4.25.24  pālīṣu vyādhiyuktāsu tanvīṣu
                        kaṭhināsu ca/ puṣṭyārthaṃ mārdavārthaṃ ca kuryādabhyañjanaṃ tvidam//  
 Su.4.25.25  lopākānūpamajjānaṃ vasāṃ
                        tailaṃ navaṃ ghṛtam/ paceddaśaguṇaṃ kṣīramāvāpya madhuraṃ gaṇam//  
 Su.4.25.26  apāmārgāśvagandhe ca tathā
                        lākṣārasaṃ śubham/ tatsiddhaṃ paripūtaṃ ca svanuguptaṃ nidhāpayet//  
 Su.4.25.27  tenābhyañjyāt sadā pālīṃ
                        susvinnāmtimarditām/ etena pālyo vardhante nirujo nirupadravāḥ//  
 Su.4.25.28  mṛdvyaḥ puṣṭāḥ samāḥ snigdhā
                        jāyante bhūṣaṇakṣamāḥ/ nīlīdalaṃ bhṛṅgarajo+arjunatvak piṇḍītakaṃ
                        kṛṣṇamayorajaśca/ bījodbhavaṃ sāhacaraṃ ca puṣpaṃ pathyākṣadhātrīsahitaṃ
                        vicūrṇya//  
 Su.4.25.29  ekīkṛtaṃ sarvamidaṃ pramāya
                        paṅkena tulyaṃ nalinībhavena/ saṃyojya pakṣaṃ kalaśe nidhāya lauhe  † ghaṭe sadmani
                        sāpidhāne//  
 Su.4.25.30  anena tailaṃ  † vipacedvimiśraṃ rasena
                        bhṛṅgatriphalābhavena/ āsannapāke ca parīkṣaṇārthaṃ patraṃ
                        balākābhavamākṣipecca//  
 Su.4.25.31  bhavedyadā tadbhramarāṅganīlaṃ
                        tadā vipakvaṃ vinidhāya pātre/ kṛṣṇāyase māsamavasthitaṃ tadabhyaṅgayogāt
                        palitāni hanyāt//  
 Su.4.25.32  sairīyajambvarjunakāśmarījaṃ
                        puṣpaṃ tilānmārkavacūtabīje/ punarnave kardamakaṇṭakāryau
                        kāsīsapiṇḍītakabījasāram//  
 Su.4.25.33  phalatrayaṃ loharajo+añjanaṃ
                        ca yaṣṭyāhvayaṃ nīrajasārive ca/ piṣṭvā+atha sarvaṃ saha modayantyā
                        sārāmbhasā bījakasaṃbhavena//  
 Su.4.25.34  sārāmbhasaḥ saptabhireva
                        paścāt prasthaiḥ samāloḍya daśāhaguptam/ lauhe supātre vinidhāya
                        tailamakṣodbhavaṃ tacca pacet prayatnāt//  
 Su.4.25.35  pakvaṃ ca lauhe+abhinave
                        nidhāya nasyaṃ vidadhyāt pariśuddhakāyaḥ/ abhyaṅgayogaiśca niyujyamānaṃ
                        bhuñjīta māṣān kṛśarāmatho vā//  
 Su.4.25.36  māsopariṣṭādghanakuñjitāgrāḥ
                        keśā bhavanti bhramarāñjanābhāḥ/ keśāstathā+anye khalatau bhaveyurjarā na
                        cainaṃ sahasā+abhyupaiti//  
 Su.4.25.37  balaṃ paraṃ
                        saṃbhavatīndiryāṇāṃ bhavecca vaktraṃ valibhirvimuktam/ nākāmine+anārthini
                        nākṛtāya naivāraye tailamidaṃ pradeyam//  
 Su.4.25.38  lākṣā †  rodhraṃ dve haridre śilāle kuṣṭhaṃ nāgaṃ
                        gairikā varṇakāśca/ mañjiṣṭhogrā syāt surāṣṭrodbhavā ca pattaṅgaṃ vai rocanā
                        cāñjanaṃ ca//  
 Su.4.25.39  hemāṅgatvak pāṇḍupatraṃ
                        vaṭasya kālīyaṃ syāt padmakaṃ padmamadhyam/ raktaṃ śvetaṃ candanaṃ pāradaṃ
                        ca kākolyādiḥ kṣīrapiṣṭaśca vargaḥ//  
 Su.4.25.40  medo majjā sikthakaṃ goghṛtaṃ
                        ca dugdhaṃ kvāthaḥ kṣīriṇāṃ ca drumāṇām/ etat sarvaṃ pakvamaikadhyatastu
                        vaktrābhyaṅge sarpiruktaṃ pradhānam//  
 Su.4.25.41  hanyād vyaṅgaṃ nīlikāṃ
                        cātivṛddhāṃ vaktre jātāḥ sphoṭikāścāpi kāścit/ padmākāraṃ nirvalīkaṃ ca
                        vaktraṃ kuryādetat pīnagaṇḍaṃ manojñam//  
 Su.4.25.42  rājñāmetadyoṣitāṃ cāpi nityaṃ
                        kuryādvaidyastatsamānāṃ nṛṇāṃ ca/ kuṣṭhaghnaṃ vai sarpiretat pradhānaṃ yeṣāṃ
                        pāde santi vaipādikāśca//  
 Su.4.25.43  harīkakīcūrṇamariṣṭapatraṃ
                        cūtatvacaṃ dāḍimapuṣpavṛntam/ patraṃ ca dadyānmadayantikāyā lepo+aṅgarāgo
                        naradevayogyaḥ// 
 iti suśrutasaṃhitāyāṃ cikitsāsthāne miśrakacikitsitaṃ nāma
                        pañcaviṃśo+adhyāyaḥ //25// 
 
 
                    ṣaḍviṃśatitamo+adhyāyaḥ/
                     Su.4.26.1  athātaḥ kṣīṇabalīyaṃ
                        vājīkaraṇacikitsitaṃ vyākhyāsyāmaḥ//  
 Su.4.26.2  yathovāca bhagavān
                        dhanvantariḥ//  
 Su.4.26.3  kalyasyodagravayaso
                        vājīkaraṇasevinaḥ/ sarveṣvṛtuṣvaharaharvyavāyo na nivāritaḥ//  
 Su.4.26.4  sthavirāṇāṃ riraṃsūnāṃ strīṇāṃ
                        vāllabhyamicchatām/ yoṣitprasaṅgāt kṣīṇānāṃ klībānāmalparetasām//  
 Su.4.26.5  vilāsināmarthavatāṃ
                        rūpayauvanaśālinām/ nṛṇāṃ ca bahubhāryāṇāṃ yogā vājīkarā hitāḥ//  
 Su.4.26.6  sevamāno
                        yadaucityādvājīvātyarhtavegavān/ nārīstarpayate tena vājīkaraṇamucyate//  
 Su.4.26.7  bhojanāni vicitrāṇi pānāni
                        vividhāni ca/ vācaḥ śrotrānugāminyastvacaḥ sparśasukhāstathā//  
 Su.4.26.8  yāminī sendutilakā kāminī
                        navayauvanā/ gītaṃ śrotramanohāri tāmbūlaṃ madirāḥ srajaḥ//  
 Su.4.26.9  gandhā manojñā rūpāṇi
                        citrāṇyupavanāni ca/ manasaścāpratīghāto vājīkurvanti mānavam/
                        taistairbhāvairahṛdyaistu riraṃsormanasi kṣate//  
 Su.4.26.10  dveṣyastrīsaṃprayogācca
                        klaibyaṃ tanmānasaṃ smṛtam/ kaṭukāmloṣṇalavaṇairatimātropasevitaiḥ//  
 Su.4.26.11  saumyadhātukṣayo dṛṣṭaḥ
                        klaibyaṃ tadaparaṃ smṛtam/ ativyavāyaśīlo yo na ca vājīkriyārataḥ//  
 Su.4.26.12  dhvajabhaṅgamavāpnoti
                        tacchukrakṣayahetukam/ mahatā meḍhrarogeṇa marmacchedena vā punaḥ//  
 Su.4.26.13  klaibyametaccaturthaṃ
                        syānnṝṇāṃ puṃstvopaghātajam/ janmaprabhṛti yaḥ klībaḥ klaibyaṃ tat sahajaṃ
                        smṛtam//  
 Su.4.26.14  balinaḥ kṣubdhamanaso nirodhād
                        brahmacaryataḥ/ ṣaṣṭhaṃ klaibyaṃ mataṃ tattu kharaśukranimittajam † //  
 Su.4.26.15  asādhyaṃ sahajaṃ klaibyaṃ
                        marmacchedācca yadbhavet/ sādhyānāmitareṣāṃ tu kāryo hetuviparyayaḥ//  
 Su.4.26.16  vidhirvājīkaro yastu taṃ
                        pravakṣyāmyataḥ param/ tilamāṣavidārīṇāṃ śālīnāṃ cūrṇameva vā//  
 Su.4.26.17  pauṇḍrakekṣurasairārdraṃ
                        marditaṃ saindhavānvitam/ varāhamedasā yuktāṃ ghṛtenotkārikāṃ pacet//  
 Su.4.26.18  tāṃ bhakṣayitvā  † puruṣo gacchettu
                        pramadāśatam/ bastāṇḍasiddhe payasi bhāvitānasakṛttilān//  
 Su.4.26.19  śiśumāravasāpakvāḥ
                        śaṣkulyastistailaiḥ kṛtāḥ/ yaḥ svādet sa pumān gacchet strīṇāṃ
                        śatamapūrvavat//  
 Su.4.26.20  pippalīlavaṇopete bastāṇḍe
                        kṣīrasarpiṣi/ sādhite bhakṣayedyastu sa gacchet pramadāśatam//  
 Su.4.26.21  pippalīmāṣaśālīnāṃ
                        yavagodhūmayostathā/ cūrṇabhāgaiḥ samaistaistu ghṛte pūpalikāṃ pacet//  
 Su.4.26.22  tāṃ bhakṣayitvā pītvā tu
                        śarkarāmadhuraṃ payaḥ/ naraścaṭakavadgaccheddaśavārānnirantaram//  
 Su.4.26.23  vidāryāḥ sukṛtaṃ cūrṇaṃ
                        svarasenaiva bhāvitam/ sarpirmadhuyutaṃ līḍhvā daśa strīradhigacchati † //  
 Su.4.26.24  evamāmalakaṃ cūrṇaṃ
                        svarasenaiva bhāvitam/ śarkarāmadhusarpibhiryuktaṃ līḍhvā payaḥ pibet//  
 Su.4.26.25  etenāśītivarṣo+api yuveva
                        parihṛṣyati/ pippalīlavaṇopete bastāṇḍe ghṛtasādhite//  
 Su.4.26.26  śiśumārasya vā khādette tu
                        vājīkare bhṛśam/ kulīrakūrmanakrāṇāmaṇḍānyevaṃ tu bhakṣayet//  
 Su.4.26.27  mahiṣarṣabhabastānāṃ
                        pibecchukrāṇi vā naraḥ/ aśvatthaphalamūlatvakśuṅgāsiddhaṃ payo naraḥ//  
 Su.4.26.28  pītvā saśarkarākṣaudraṃ
                        kuliṅga iva hṛṣyati/ vidārimūlakalkaṃ tu śṛtena †  payasā naraḥ//  
 Su.4.26.29  uḍumbarasamaṃ pītvā vṛddho+api
                        taruṇāyate/ māṣāṇāṃ palamekaṃ tu saṃyuktaṃ kṣaudrasarpiṣā//  
 Su.4.26.30  avalihya payaḥ pītvā tena vājī
                        bhavennaraḥ/ kṣīrapakvāṃstu godhūmānātmaguptāphalaiḥ saha//  
 Su.4.26.31  śītān ghṛtayutān khādettataḥ
                        paścāt payaḥ pibet/ nakramūṣikamaṇḍūkacaṭakāṇḍakṛtaṃ ghṛtam//  
 Su.4.26.32  pādābhyaṅgena kurute balaṃ
                        bhūmiṃ tu na spṛśet/ yāvat spṛśati no bhūmiṃ tāvadgacchennirantaram//  
 Su.4.26.33  svayṃguptekṣurakayoḥ
                        phalacūrṇaṃ saśarkaram/ dhāroṣṇena naraḥ pītvā payasā na kṣayaṃ vrajet//  
 Su.4.26.34  uccaṭācūrṇaṃ peyamevaṃ
                        balārthinā/ svayaṃguptāphalairyuktaṃ māṣasūpaṃ †  pibennaraḥ//  
 Su.4.26.35  guptāphalaṃ gokṣurakācca bījaṃ
                        tathoccaṭāṃ gopayasā vipācya/ khajāhataṃ śarkarayā ca yuktaṃ pītvā naro
                        hṛṣyati sarvarātram//  
 Su.4.26.36  māṣān vidārīmapi soccaṭāṃ ca
                        kṣīre gavāṃ kṣaudraghṛtopapannām/ pītvā naraḥ śarkarayā suyuktāṃ
                        kuliṅgavaddhṛṣyati sarvarātram//  
 Su.4.26.37  gṛṣṭīnāṃ vṛddhavatsānāṃ
                        māṣaparṇabhṛtāṃ gavām/ yat kṣīraṃ tat praśaṃsanti balakāmeṣu jantuṣu//  
 Su.4.26.38  kṣīramāṃsagaṇāḥ sarve
                        kākolyādiśca pūjitaḥ/ vājīkaraṇahetorhi tasmāttuttu prayojayet//  
 Su.4.26.39  ete vājīkarā yogāḥ
                        prītyapatyabalapradāḥ/ sevyā viśuddhopacitadehaiḥ kālādyapekṣayā// 
 iti suśrutasaṃhitāyāṃ kṣīṇabalīyavājīkaraṇacikitsitaṃ nāma
                        ṣaḍviṃśo+adhyāyaḥ //26// 
 
 
                    saptaviṃśatitamo+adhyāyaḥ/
                     Su.4.27.1  athātaḥ
                            sarvopaghātaśamanīyaṃ †  rasāyanaṃ vyākhyāsyāmaḥ//  
 Su.4.27.2  yathovāca bhagavān
                        dhanvantariḥ//  
 Su.4.27.3  pūrve vayasi madhye vā
                        manuṣyasya rasāyanam/ prayuñjīta bhiṣak prājñaḥ snigdhaśuddhatanoḥ sadā//  
 Su.4.27.4  nāviśuddhaśarīrasya yukto
                        rāsāyano vidhiḥ/ na bhāti vāsasi kliṣṭe raṅgayoga ivāhitaḥ//  
 Su.4.27.5  śarīrasyopaghātā ye doṣajā
                        mānasāstathā/ upadiṣṭāḥ pradeśeṣu teṣāṃ vakṣyāmi vāraṇam//  
 Su.4.27.6  śītodakaṃ payaḥ kṣaudraṃ
                        sarpirityekaśo dviśaḥ/ triśaḥ samastamathavā prāk pītaṃ sthāpayedvayaḥ//  
 Su.4.27.7  tatra viḍaṅgataṇḍulacūrṇamāhṛtya
                        yaṣṭīmadhukamadhuyuktaṃ yathābalaṃ śītatoyenopayuñjīta śītatoyaṃ
                        cānupibedevamaharaharmāsaṃ, tadeva madhuyuktaṃ bhallātakakvāthena vā,
                        madhudrākṣākvāthayuktaṃ vā, madhvāmalakarasābhyāṃ vā, guḍūcīkvāthena vā,
                        evamete pañca prayogā bhavanti; jīrṇe mudgāmalakayūṣeṇālavaṇenālpasnehena
                        ghṛtavantamodanamaśnīyāt; ete svalvarśāṃsi kṣapayanti, kṛmīnupaghnanti,
                        grahaṇadhāraṇaśaktiṃ janayanti, māse māse ca prayoge varṣaśataṃ
                        varṣaśatamāyuṣo+abhivṛddhirbhavati//  
 Su.4.27.8  viḍaṅgataṇḍulānāṃ droṇaṃ
                        piṣṭapacane  † piṣṭavadupasvedya vigatakaṣāyaṃ svinnamavatārya dṛṣadi
                        piṣṭamāyase dṛḍhe kumbhe madhūdakottaraṃ prāvṛṣi bhasmarāśāvantargṛhe caturo
                        māsānnidadhyāt, varṣāvigame coddhṛtyopasaṃskṛtaśarīraḥ
                        sahasrasaṃpātābhihutaṃ kṛtvā prātaḥprātaryathābalamupayuñjīta, jīrṇe
                            mudgāmalakayūṣeṇālavaṇena †  ghṛtavantamodanamaśnīyāt, pāṃśuśayyāyāṃ śayīta, tasya
                        māsādūrdhvaṃ sarvāṅgebhyaḥ kṛmayo niṣkrāmanti, tānaṇutailenābhyaktasya
                        vaṃśavidalenāpaharet, dvitīye pipīlikāstṛtīye yūkāstathaivāpaharet, caturthe
                        dantanakharomāṇyavaśīryante; pañcame praśastaguṇalakṣaṇāni jāyante, amānuṣaṃ
                        cādityaprakāśaṃ vapuradhigacchati, dūrācchravaṇāni darśanā nicāsya bhavanti,
                        rajastamasī cāpohya sattvamadhitiṣṭhati, śrutanigādyapūrvotpādī
                        gajabalo+aśvajavaḥ punaryuvā+aṣṭau varṣaśatānyāyuravāpnoti;
                        tasyāṇutailamabhyaṅgārthe, candanamupalepanārthe, bhallātakavidhānavadāhāraḥ
                        parihāraśca//  
 Su.4.27.9  kāśmaryāṇāṃ niṣkulīkṛtānāmeṣa
                        eva kalpaḥ pāṃśuśayyābhojanavarjaṃ; atra hi payasā śṛtena bhoktavyaṃ,
                        samānamanyat pūrveṇāśiṣaśca/ śoṇitapittanimitteṣu vikāreṣveteṣāmupayogaḥ//  
 Su.4.27.10  yathoktamāgāraṃ praviśya
                        balāmūlārdhapalaṃ palaṃ vā payasā++āloḍya pibet, jīrṇe payaḥ sarpirodana
                        ityāhāraḥ, evaṃ dvādaśarātramupayujya dvādaśa varṣāṇi vayastiṣṭhati; evaṃ
                        divasaśatamupayujya varṣaśataṃ vayastiṣṭhati/
                        evamevātibalānāgabalāvidārīśatāvarīṇāmupayogaḥ/ viśeṣatastvatibalāmudakena,
                        nāgabalācūrṇaṃ madhunā, vidārīcūrṇaṃ kṣīreṇa, śatāvarīmapyevaṃ, pūrveṇānyat
                        samānamāśiṣaśca samāḥ/ etāstvauṣadhayo balakāmānāṃ śoṣiṇāṃ
                        raktapittopasṛṣṭānāṃ śoṇitaṃ chardayatāṃ viricyamānānāṃ copadiśyante//  
 Su.4.27.11  vārāhīmūlatulācūrṇaṃ kṛtvā
                        tato mātrāṃ madhuyuktāṃ payasā++āloḍya pibet, jīrṇe payaḥ sarpirodana
                        ityāhāraḥ, pratibedho+atra  † pūrvavat; prayogamimamupasevamāno varṣaśatamāyuravāpnoti
                        strīṣu cākṣayatām, etenaiva cūrṇena payo+avacūrṇya
                        śṛtaśītamabhimathyājyamutpādya madhuyutamupayuñjīta sāyaṃprātarekakālaṃ vā,
                        jīrṇe payaḥ sarpirodana ityāhāraḥ, evaṃ māsamupayujya  † varṣaśatāyurbhavati//  
 Su.4.27.12  cakṣuḥkāmaḥ prāṇakāmo vā
                        bījakasārāgnimanthamūlaṃ niṣkvāthya māṣaprasthaṃ sādhayet, tasmin sidhyati
                        citrakamūlānāmakṣamātraṃ kalkaṃ dadyādāmalakarasacaturthabhāgaṃ, tataḥ
                        svinnamavatārya sahasrasṃpātābhihutaṃ kṛtvā śītībhūtaṃ madhusarpirbhyāṃ
                        saṃsṛjyopayuñjīta yathābalaṃ, yathāsātmyaṃ ca lavaṇaṃ pariharan bhakṣayet/
                        jīrṇe mudgāmalakayūṣeṇālavaṇena ghṛtavantamodanamaśnīyāt payasā vā
                        māsatrayam; evamābhyāṃ prayogābhyāṃ cakṣuḥ  † sauparṇaṃ bhavatyanalpabalaḥ strīṣu cākṣayo
                        varṣaśatāyurbhavatīti//  
 Su.4.27.13  bhavati cātra payasā saha
                        siddhāni naraḥ śaṇaphalāni yaḥ/ bhakṣayet payasā sārdhaṃ vayastasya na
                        śīryate// 
 iti suśrutasaṃhitāyāṃ cikitsāsthāne sarvopaghātaśamanīyaṃ
                        rasāyanacikitsitaṃ nāma saptaviṃśo+adhyāyaḥ //27// 
 
 
                    aṣṭaviṃśatitamo+adhyāyaḥ/
                     Su.4.28.1  athāto  † medhāyuṣkāmīyaṃ rasāyanacikitsitaṃ †  vyākhyāsyāmaḥ//  
 Su.4.28.2  yathovāca bhagavān
                        dhanvanatariḥ//  
 Su.4.28.3  medhāyuḥkāmaḥ
                        śvetāvalgujaphalānyātapapariśuṣkāṇyādāya sūkṣmacūrṇāni kṛtvā guḍena
                        sahāloḍya snehakumbhe saptarātraṃ dhānyarāśau nidadhyāt, saptarātrāduddhṛtya
                        hṛtadoṣasya yathābalaṃ piṇḍaṃ prayacchedanudite sūrye, uṣṇodakaṃ cānupibet;
                        bhallātakavidhānavaccāgārapraveśaḥ, jīrṇauṣadhaścāparāhṇe himābhiradbhiḥ
                        pariṣiktagātraḥ śālīnāṃ ṣaṣṭikānāṃ ca payasā śarkarāmadhureṇaudanamaśnīyāt;
                        evaṃ ṣaṇmāsānupayujya vigatapāpmā balavarṇopetaḥ śrutanigādī smṛtimānarogo
                        varṣaśatāyurbhavati/ kuṣṭhinaṃ pāṇḍurogiṇamudariṇaṃ vā kṛṣṇāyā
                        gormūtreṇāloḍyārdhapalikaṃ piṇḍaṃ vigatalauhitye savitari pāyayet, parāhṇe
                        cālavaṇenāmalakayūṣeṇa sarpiṣmantamodanamaśnīyāt, evaṃ māsamupayujya
                        smṛtimānarogo varṣaśatāyurbhavati/ eṣaevopayogaścitrakamūlānāṃ rajanyāśca;
                        citrakamūle viśeṣo dvipalikaṃ piṇḍaṃ paraṃ pramāṇaṃ, śeṣaṃ pūrvavat//  
 Su.4.28.4  hṛtadoṣa eva pratisaṃsṛṣṭabhakto
                        yathākramamāgāraṃ praviśya maṇḍūkaparṇīsvarasamādāya sahasrasaṃpātābhihutaṃ
                        kṛtvā yathābalaṃ payasā++āloḍya pibet payo+anupānaṃ vā, tasyāṃ jīrṇāyāṃ
                        yavānnaṃ payasopayuñjīta; tilairvā saha bhakṣayettrīn māsān payo+anupānaṃ,
                        jīrṇe payaḥ sarpirodana ityāhāraḥ; evamupayuñjāno brahmavarcasī śrutanigādī
                        bhavati varṣaśatamāyuravāpnoti/ trirātropoṣitaśca trirātramenāṃ bhakṣayet,
                        trirātrādūrdhvaṃ payaḥ sarpiriti copayuñjīta/ bilvamātraṃ piṇḍaṃ vā
                        payasā++āloḍya pibet, evaṃ dvādaśarātramupayujya medhāvī
                        varṣaśatāyurbhavati//  
 Su.4.28.5  hṛtadoṣa evāgāraṃ praviśya
                        pratisaṃsṛṣṭabhakto brāhmīsvarasamādāya sahasrasaṃpātābhihutaṃ kṛtvā
                        yathābalampayuñjīta, jīrṇauṣadhaścāparāhṇe yavāgūmalavaṇaṃ pibet,
                        kṣīrasātmyo vā payasā bhuñjīta, evaṃ saptarātramupayujya brahmavarcasī
                        medhāvī bhavati, dvitīyaṃ saptarātramupayujya granthamīpsitamutpādayati
                        naṣṭaṃ cāsya prādurbhavati, tṛtīyaṃ saptarātramupayujya dviruccāritaṃ
                        śatamapyavadhārayati, evamekaviṃśatirātramupayujyālakṣmīrapakrāmati;
                        mūrtimatī cainaṃ vāgdevyanupraviśati, sarvāścainaṃ śrutaya upatiṣṭhanti,
                        śrutadharaḥ pañcavarṣaśatāyurbhavati//  
 Su.4.28.6  brāhmīsvarasaprasthadvaye
                        ghṛtaprasthaṃ viḍaṅgataṇḍulānāṃ kuḍavaṃ dve dve pale vacāmṛtayordvādaśa
                        harītakyāmalakabibhītakāni ślakṣṇapiṣṭānyāvāpyaikadhyaṃ sādhayitvā
                        svanuguptaṃ nidadhyāt, tataḥ pūrvavidhānena mātrāṃ yathābalamupayuñjīta,
                        jīrṇe payaḥ sarpirodana ityāhāraḥ, pūrvavaccātra parīhāraḥ,
                        etenordhvamadhastiryak kṛmayo niṣkrāmanti, alakṣmīrapakrāmati, puṣkaravarṇaḥ
                        sthiravayāḥ śrutanigādī trivarṣaśatāyurbhavati; etadeva
                        kuṣṭhaviṣamajvarāpasmāronmādaviṣabhūtagraheṣvanyeṣu ca mahāvyādhiṣu
                        saṃśodhanamādiśanti//  
 Su.4.28.7  hṛtadoṣa evāgāraṃ praviśya
                        haimavatyā vacāyāḥ piṇḍamāmalakamātramabhihutaṃ payasā++āloḍya pibet, jīrṇe
                        payaḥ sarpirodana ityāhāraḥ, evaṃ dvādaśarātramupayuñjīta, tato+asya śrotraṃ
                        vivriyate, dvirabhyāsāt smṛtimān bhavati, trirabhyāsācchrutamādatte,
                        caturdvādaśarātramupayujya sarvaṃ tarati kilbiṣaṃ, tārkṣyadarśanamutpadyate,
                        śatāyuśca bhavati/ dve dve pale itarasyā vacāyā viṣkvāthya pibet payasā,
                        samānaṃ bhojanaṃ, samāḥ pūrveṇāśiṣaśca//  
 Su.4.28.8  vacāśatapākaṃ vā
                        sarpirdroṇamupayujya pañcavarṣaśatāyurbhavati,
                        galagaṇḍāpacīślīpadasvaramedāṃścāpahantīti//  
 Su.4.28.9  ata ūrdhvaṃ pravakṣyāmi
                        āyuṣkāmarasāyanam/ mantrauṣadhasamāyuktaṃ saṃvatsaraphalapradam//  
 Su.4.28.10  bilvasya cūrṇaṃ puṣye tu hutaṃ
                        vārān sahasraśaḥ/ śrīsūktena naraḥ kalye sasuvarṇaṃ dine dine//  
 Su.4.28.11  sarpirmdhuyutaṃ
                        lihyādalakṣmīnāśanaṃ param/ tvacaṃ vihāya bilvasya mūlakvāthaṃ dine dine//  
 Su.4.28.12  prāśnīyāt payasā sārdhaṃ
                        snātvā hutvā samāhitaḥ/ daśasāhassramāyuṣyaṃ smṛtaṃ yuktarathaṃ bhavet//  
 Su.4.28.13  hutvā bisānāṃ kvāthaṃ tu
                        madhulājaiśca saṃyutam/ amoghaṃ śatasāhasraṃ yuktaṃ yuktarathaṃ smṛtam//  
 Su.4.28.14  suvarṇaṃ padmabījāni madhu
                        lājāḥ priyaṅgavaḥ/ gavyena payasā pītamalakṣmīṃ pratibedhayet//  
 Su.4.28.15  nīlotpaladalakvātho gavyena
                        payasā śṛtaḥ/ sasuvarṇastilaiḥ sārdhamalakṣmīnāśanaḥ smṛtaḥ//  
 Su.4.28.16  gavyaṃ payaḥ suvarṇaṃ ca
                        madhūcchiṣṭaṃ ca mākṣikam/ pītaṃ śatasahasrābhihutaṃ yuktarathaṃ smṛtam//  
 Su.4.28.17  vacāghṛtasuvarṇaṃ ca
                        bilvacūrṇamiti trayam/ medhyamāyuṣyamārogyapuṣṭisaubhāgyavardhanam//  
 Su.4.28.18  vāsāmūlatulākvāthe
                        tailamāvāpya sādhitam/ hutvā sahasramaśnīyānmedhyamāyuṣyamucyate//  
 Su.4.28.19  yāvakāṃstāvakān
                        khādedabhibhūya yavāṃstathā/ pippalīmadhusaṃyuktān śikṣā caraṇavadbhavet//  
 Su.4.28.20  madhvāmalakacūrṇāni
                        suvarṇamiti ca trayam/ prāśyāriṣṭagṛhīto+api mucyate prāṇasaṃśayāt//  
 Su.4.28.21  śatāvarīghṛtaṃ samyagupayuktaṃ
                        dine dine/ sakṣaudraṃ sasuvarṇaṃ ca narendraṃ sthāpayedvaśe//  
 Su.4.28.22  gocandanā mohanikā madhukaṃ
                        mākṣikaṃ madhu/ suvarṇamiti saṃyogaḥ peyaḥ saubhāgyamicchatā//  
 Su.4.28.23 
 † padmanīlotpalakvāthe
                        yaṣṭīmadhukasaṃyute/ sarpirāsāditaṃ gavyaṃ sasuvarṇaṃ sadā paibet//  
 Su.4.28.24  payaścānupibet siddhaṃ
                        teṣāmeva samudbhave/ alakṣmīghnaṃ sadā++āyuṣyaṃ rājyāya subhagāya ca//  
 Su.4.28.25  yatra nodīrito mantro
                        yogeṣveteṣu sādhane/ śabditā tatra sarvatra gāyatrī tripadā bhavet//  
 Su.4.28.26  pāpmānaṃ nāśayantyetā
                        dadyuścauṣadhayaḥ śriyam/ kuryurnāgabalaṃ cāpi manuṣyamamaropamam//  
 Su.4.28.27  satatādhyayanaṃ vādaḥ
                        paratantrāvalokanam/ tadvidyācāryasevā ca buddhimedhākaro guṇaḥ(gaṇaḥ)//  
 Su.4.28.28  āyuṣyaṃ bhojanaṃ jīrṇe vegānāṃ
                        cāvidhāraṇam/ brahmacaryamahiṃsā ca sāhasānāṃ ca varjanam// 
 iti suśrutasaṃhitāyāṃ cikitsāsthāne medhāyuṣkāmīyaṃ rasāyanaṃ
                        nāmāṣṭāviṃśo+adhyāyaḥ //28// 
 
 
                    ekonatriṃśattamo+adhyāyaḥ/
                     Su.4.29.1  athātaḥ
                        svabhāvavyādhipratiṣedhanīyaṃ rasāyanaṃ vyākhyāsyāmaḥ//  
 Su.4.29.2  yathovāca bhagavān
                        dhanvantariḥ//  
 Su.4.29.3  brahmādayo+asṛjan pūrvamamṛtaṃ
                        somasaṃjñitam/ jarāmṛtyuvināśāya vidhānaṃ tasya vakṣyate//  
 Su.4.29.4  eka eva khalu bhagavān somaḥ
                        sthānanāmākṛtivīryaviśeṣaiścaturviṃśatidhā bhidyate//  
 Su.4.29.5  aṃśumān muñjavāṃścaiva candramā
                        rajataprabhaḥ/ dūrvāsomaḥ kanīyāṃśca śvetākṣaḥ kanakaprabhaḥ//  
 Su.4.29.6  pratānavāṃstālavṛntaḥ
                        karavīro+aṃśavānapi/ svayaṃprabho mahāsomo yaścāpi garuḍāhṛtaḥ//  
 Su.4.29.7  gāyatrastraiṣṭubhaḥ pāṅkto
                        jāgataḥ śākvarastathā/ agniṣṭomo raivataśca yathokta iti saṃjñitaḥ//  
 Su.4.29.8  gāyatryā tripadā yukto
                        yaścoḍupatirucyate/ ete somāḥ samākhyātā vedoktairnāmabhiḥ śubhaiḥ//  
 Su.4.29.9  sarveṣāmeva caiteṣāmeko
                        vidhirupāsane/ sarve tulyaguṇāścaiva vidhānaṃ teṣu vakṣyate//  
 Su.4.29.10  ato+anyatamaṃ somamupayuyukṣuḥ
                        sarvopakaraṇaparicārakopetaḥ praśaste deśe trivṛtamāgāraṃ kārayitvā
                        hṛtadoṣaḥ pratisaṃsṛṣṭabhaktaḥ praśasteṣu tithikaraṇamuhūrtanakṣatreṣu
                        aṃśumantamādāyādhvarakalpenāhṛtamabhiṣutamabhihutaṃ cāntarāgāre
                        kṛtamaṅgalasvastivācanaḥ somakandaṃ suvarṇasūcyā vidārya payo gṛhṇīyāt
                        sauvarṇe ( † rājate vā)
                        pātre+añjalimātraṃ, tataḥ sakṛdevopayuñjīta nāsvādayan, tata upaspṛśya
                        śeṣamapsvavasādya yamaniyamābhyāmātmānaṃ saṃyojya vāgyato+abhyantarataḥ
                        suhṛdbhirupāsyamāno viharet//  
 Su.4.29.11  rasāyanaṃ pītavāṃstu nivāte
                        tanmanāḥ śuciḥ/ āsīta tiṣṭhet krāmecca na kathaṃcana saṃviśet//  
 Su.4.29.12  sāyaṃ vā
                        bhuktavānupaśrutaśāntiḥ kuśaśayyāyāṃ kṛṣṇājinottarāyāṃ suhṛdbhirupāsyamānaḥ
                        śayīta, tṛṣito vā śītodakamātrāṃ pibet ( † aśanāyito vā kṣīraṃ); tataḥ
                        prātarutthāyopaśrutaśāntiḥ kṛtamaṅgalo gāṃ spṛṣṭvā tatahaivāsīta, tasya
                        jīrṇe some chardirutpadyate, tataḥ śoṇitāktaṃ kṛmivyāmiśraṃ charditavate
                        sāyaṃ śṛtaśītaṃ kṣīraṃ vitaret; tatastṛtīye+ahani kṛmivyāmiśramatisāryate,
                        sa tenāniṣṭapratigrahabhuktaprabhṛtibhirviśeṣairvinirmuktaḥ
                        śuddhatanurbhavati, tataḥ sāyaṃ snātāya pūrvavadeva kṣīraṃ vitaret,
                        kṣaumavastrāstṛtāyāṃ cainaṃ śayyāyāṃ śāyayet; tataścaturthe+ahani tasya
                        śvayathurutpadyate, tataḥ sarvāṅgebhyaḥ kṛmayo niṣkrāmanti, tadahaśca  † śayyāyāṃ
                        pāṃśubhiravakīryamāṇaḥ śayīta, tataḥ sāyaṃ pūrvavadeva kṣīraṃ vitaret; evaṃ
                        pañcamaṣaṣṭhayordivasayorvarteta, kevalamubhayakālamasmai kṣīraṃ vitaret;
                        tataḥ saptame+ahani nirmāṃsastvagasthibhūtaḥ kevalaṃ
                        somaparigrahādevocchvasiti, tadahaśca kṣīreṇa sukhoṣṇena pariṣicya
                        tilamadhukacandanānuliptadehaṃ payaḥ pāyayet; tato+aṣṭame+ahani prātareva
                        kṣīrapariṣiktaṃ candanapradigdhāgātraṃ payaḥ pāyayitvā pāṃśuśayyāṃ
                        samutsṛjya kṣaumavastrāstṛtāyāṃ śayyāyāṃ śāyayet, tato+asya māṃsamāpyāyyate,
                        tvak cāvadalati, dantanakharomāṇi cāsya patanti; tasya navamadivasāt
                        prabhṛtyaṇutailābhyaṅgaḥ somavalkakaṣāyapariṣekaḥ; tato daśame+ahanyetadeva
                        vitaret, tato+asya tvak sthiratāmupaiti; evamekādaśadvādaśayorvarteta;
                        tatastrayodaśāt prabhṛti somavalkakaṣāyapariṣekaḥ, evamāṣoḍaśādvarteta;
                        tataḥ saptadaśāṣṭādaśayordivasayordaśanā jāyante śikhariṇaḥ
                        snigdhavajravaidūryasphaṭikaprakāśāḥ samāḥ sthirāḥ sahiṣṇavaḥ, tadā prabhṛti
                        cānavaiḥ śālitaṇḍulaiḥ kṣīrayavāgūmupaseveta yāvat pañcaviṃśatiriti;
                        tato+asmai dadyācchālyodanaṃ mṛdūbhayakālaṃ payasā, tato+asya nakhā jāyante
                        vidrumendragopakataruṇādityaprakāśāḥ, sthirāḥ snigdhā lakṣaṇasaṃpannāḥ
                        keśāśca sūkṣmā jāyante, tvak ca nīlotpalātasīpuṣpavaidūryaprakāśā; ūrdhvaṃ
                        ca māsāt keśān vāpayet, vāpayitvā cośīracandanakṛṣṇatilakalkaiḥ śiraḥ
                        pradihyāt payasā vā snāpayet; tato+asyānantaraṃ saptarātrāt keśā jāyante
                        bhramarāñjananibhāḥ kuñcitāḥ sthirāḥ snigdhāḥ; tatastrirātrāt † 
                        prathamāvasathaparisarānniṣkramya muhūrtaṃ sthitvā punarevāntaḥ praviśet,
                        tato+asya balātailamabhyaṅgārthe+avacāryaṃ, yavapiṣṭamudvartanārthe,
                        sukhoṣṇaṃ ca payaḥ pariṣekārthe, ajakarṇakaṣāyamutsādanārthe, sośīraṃ
                        kūpodakaṃ snānārthe, candanamanulepārthe, āmalakarasavimiśrāścāsya
                        yūṣasūpavikalpāḥ, kṣīramadhukasiddhaṃ ca kṛṣṇatilamavacāraṇārthe, evaṃ
                        daśarātraṃ; tato+anyaddaśarātraṃ dvitīye parisare varteta; tatastṛtīye
                        parisare sthirīkurvannātmānamanyaddaśarātramāsīta, kiñcidātapapavanān vā
                        seveta, punaścāntaḥ praviśet, na cātmānamādarśe+apsu vā nirīkṣeta
                        rūpaśālitvāt; tato+anyaddaśarātraṃ krodhādīn  † pariharet, evaṃ sarveṣāmupayogavikalpaḥ/
                        viśeṣatastu vallīpratānakṣupakādayaḥ somā
                        brāhmaṇakṣatriyavaiśyairbhakṣayitavyāḥ/ teṣāṃ tu
                        pramāṇamardhacatuṣkamuṣṭayaḥ//  
 Su.4.29.13  aṃśumantaṃ sauvarṇe
                        pātre+abhiṣuṇuyāt, candramasaṃ rājate;
                        tāvupayujyāṣṭaguṇamaiśvaryamavāpyeśānaṃ devamanupraviśati, śeṣāṃstu
                        tāmramaye mṛnmaye vā rohite vā carmaṇi vitate; śūdravarjaṃ tribhirvarṇaiḥ
                        somā upayoktavyāḥ/ tataścaturthe māse paurṇamāsyāṃ śucau deśe
                        brāhmaṇānarcayitvā kṛtamaṅgalo niṣkramya yathoktaṃ vrajediti//  
 Su.4.29.14  oṣadhīnāṃ patiṃ somamupayujya
                        vicakṣaṇaḥ/ daśavarṣasahasrāṇi navāṃ dhārayate tanum//  
 Su.4.29.15  nāgnirna toyaṃ na viṣaṃ na
                        śastraṃ nāstrameva ca/ tasyālamāyuḥkṣapaṇe samarthāni bhavanti//  
 Su.4.29.16  bhadrāṇāṃ ṣaṣṭivarṣāṇāṃ
                        prasrutānāmanekadhā/ kuñjarāṇāṃ sahasrasya balaṃ samadhigacchati//  
 Su.4.29.17  kṣīrodaṃ
                        śakrasadanamuttarāṃśca kurūnapi/ yatrecchati sa gantuṃ vā tatrāpratihatā
                        gatiḥ//  
 Su.4.29.18  kandarpa iva rūpeṇa kāntyā
                        candra ivāparaḥ/ prahlādayati bhūtānāṃ manāṃsi sa mahādyutiḥ//  
 Su.4.29.19  sāṅgopāṅgāṃśca nikhilān vedān
                        vindati tattvataḥ/ caratyamoghasaṅkalpo devavaccākhilaṃ jagat//  
 Su.4.29.20  sarveṣāmeva somānāṃ patrāṇi
                        daśa pañca ca/ tāni śukle ca kṛṣṇe ca jāyante nipatanti ca//  
 Su.4.29.21  ekaikaṃ jāyate patraṃ
                        somasyāharahastadā/ śuklasya paurṇamāsyāṃ tu bhavet pañcadaśacchadaḥ//  
 Su.4.29.22  śīryate patramekaikaṃ divase
                        divase punaḥ/ kṛṣṇapakṣakṣaye cāpi latā bhavati kevalā//  
 Su.4.29.23  aṃśumānājyagandhastu kandavān
                        rajataprabhaḥ/ kadalyākārakandastu muñjavāṃllaśunacchadaḥ//  
 Su.4.29.24  candramāḥ kanakābhāso jale
                        carati sarvadā/ garuḍāhṛtanāmā ca śvetākṣaścāpi pāṇḍurau//  
 Su.4.29.25  sarpanirmokasadṛśau tau
                        vṛkṣāgrāvalambinau/  † tathā+anye maṇḍalaiścitraiścitritā iva bhānti te//  
 Su.4.29.26  sarva eva tu vijñeyāḥ somāḥ
                        pañcadaśacchadāḥ/ kṣīrakandalatāvantaḥ patrairnānāvidhaiḥ smṛtāḥ//  
 Su.4.29.27  himavatyarbude sahye mahendre
                        malaye tathā/ śrīparvate devagirau girau devasahe tathā//  
 Su.4.29.28  pāriyātre ca vindhye ca
                        devasunde hrade tathā/ uttareṇa vitastāyāḥ pravṛddhā ye mahīdharāḥ//  
 Su.4.29.29  haṣṭhavat plavate tatra
                        candramāḥ somasattamaḥ/ tasyoddeśeṣu cāpyanti muñjavānaṃśumānapi//  
 Su.4.29.30  tasyoddeśeṣu cāpyasti
                        muñjavānaṃśumānapi/ kāśmīreṣu saro divyaṃ nāmnā kṣudrakamānasam//  
 Su.4.29.31  gāyatrastraiṣṭubhaḥ pāṅkto
                        jāgataḥ  † śākvarastathā/
                        atra santyapare cāpi somāḥ somasamaprabhāḥ//  
 Su.4.29.32  yaiścātra mandabhāgyaiste
                        bhiṣajaścāpamānitāḥ/ na tān paśyantyadharmiṣṭhāḥ kṛtaghnāścāpi mānavāḥ/
                        bheṣajadveṣiṇaścāpi brāhmaṇadveṣiṇastathā// 
 iti suśrutasaṃhitāyāṃ cikitsāsthāne svabhāvavyādhipratiṣedhanīyaṃ
                        rasāyanacikitsitaṃ nāmaikonatriṃśo+adhyāyaḥ //29// 
 
 
                    triṃśattamo+adhyāyaḥ/
                     Su.4.30.1  athāto nivṛttasantāpīyaṃ  † rasāyanaṃ
                        vyākhyāsyāmaḥ//  
 Su.4.30.2  yathovāca bhagavān
                        dhanvantariḥ//  
 Su.4.30.3  yathā nivṛttasantāpā modante
                        divi devatāḥ/ tathauṣadhīrimāḥ prāpya modante bhuvi mānavāḥ//  
 Su.4.30.4  atha khalu sapta puruṣā
                        rasāyanaṃ nopayuñjīran; tadyathā anātmavānalaso daridraḥ pramādī
                        vyasanīpāpakṛd bheṣajāpamānī ceti/ saptabhireva kāraṇairna saṃpadyate;
                        tadyathā
                            ajñānādanārambhādasthiracittatvāddāridvyādanāyattatvādadharmādauṣadhālābhācceti † //  
 Su.4.30.5  athauṣadhīvyākhyāsyāmaḥ
                        tatrājagarī, śvetakāpotī, kṛṣṇakāpotī, gonasī, vārāhī, kanyā, chatrā,
                        aticchatrā, kareṇuḥ, ajā, cakrakā, ādityaparṇī, brahmasuvarcalā, śrāvaṇī,
                        mahāśrāvaṇī, golomī, ajalomī, mahāvegavatī, cetyaṣṭādaśa somasamavīryā
                        mahauṣadhayo vyākhyātāḥ/ tāsāṃ somavat kriyāśīḥstutayaḥ śāstre+abhihitāḥ/
                        tāsāmāgāre+abhihutānāṃ yāḥ kṣīravatyastāsāṃ kṣīrakuḍavaṃ  † sakṛdevopayuñjīta,
                        yāstvakṣīrā mūlavatyastāsāṃ pradeśinīpramāṇāni trīṇi kāṇḍāni
                        pramāṇamupayoge, śvetakāpotī samūlapatrā †  bhakṣayitavyā, gonasyajagarīkṛṣṇakāpotīnāṃ
                        sanakhamuṣṭiṃ khaṇḍaśaḥ kalpayitvā kṣīreṇa vipācya
                        parisrāvyābhighāritamabhihutaṃ ca sakṛdevopayuñjīta, cakrakāyāḥ payaḥ
                        sakṛdeva, brahmasuvarcalā saptarātramupayoktavyā bhakṣyakalpena, śeṣāṇāṃ
                        pañca pañca palāni kṣīrāḍhakakvathitāni prasthe+avaśiṣṭe+avatārya parisrāvya
                        sakṛdevopayuñjīta/ somavadāhāravihārau vyākhyātau, kevalaṃ
                        navanītamabhyaṅgārthe, śeṣaṃ somavadānirgamāditi//  
 Su.4.30.6  bhavanti cātra yuvānaṃ
                        siṃhavikrāntaṃ kāntaṃ śrutanigādinam/ kuryuretāḥ krameṇaiva dvisahasrāyuṣaṃ
                        naram//  
 Su.4.30.7  aṅgadī kuṇḍalī maulī
                        divyasrakcandanāmbaraḥ/ caratyamoghasaṅkalpo nabhasyambudadurgame//  
 Su.4.30.8  vrajanti pakṣiṇo yena
                        jalalambāśca toyadāḥ/ gatiḥ sauṣadhisiddhasya somasiddhe  † gatiḥ parā//  
 Su.4.30.9  atha vakṣyāmi vijñānamauṣadhīnāṃ
                        pṛthak pṛthak/ maṇḍalaiḥ kapilaiścitraiḥ sarpābhā pañcaparṇinī//  
 Su.4.30.10  pañcāratnipramāṇā ca
                        vijñeyā+ajagarī budhaiḥ/ niṣpatrā kanakābhāsā mūle dvyaṅgulasaṃmitā//  
 Su.4.30.11  sarpākārā lohitāntā
                        śvetakāpotirucyate/ dviparṇinīṃ mūlabhavāmaruṇāṃ kṛṣṇamaṇḍalām//  
 Su.4.30.12  dvyaratnimātrāṃ jānīyādgonasīṃ
                        gonasākṛtim/ sakṣīrāṃ romaśāṃ mṛdvīṃ rasenekṣurasopamām//  
 Su.4.30.13  evaṃrūparasāṃ cāpi
                        kṛṣṇakāpotimādiśet/ kṛṣṇasarpasvarūpeṇa vārāhī kandasaṃbhavā//  
 Su.4.30.14  ekapatrā mahāvīryā
                        bhinnāñjanasamaprabhā/ chatrāticchatrake vidyādrakṣoghne kandasaṃbhave//  
 Su.4.30.15  jarāmṛtyunivāriṇyau
                        śvetakāpotisaṃsthite/ kāntairdvādaśabhiḥ patrairmayūrāṅgaruhopamaiḥ//  
 Su.4.30.16  kandajā kāñcanakṣīrī kanyā
                        nāma mahauṣadhī/ kareṇuḥ subahukṣīrā kandena gajarūpiṇī//  
 Su.4.30.17  hastikarṇapalāśasya tulyaparṇā
                        dviparṇinī/ ajāstanābhakandā tu sakṣīrā śruparūpiṇī//  
 Su.4.30.18  ajā mahauṣadhī jñeyā
                        śaṅkhakundendupāṇḍurā/ śvetāṃ vicitrakusumāṃ kākādanyā samāṃ kṣupām//  
 Su.4.30.19 
 † cakrakāmoṣadhīṃ
                        vidyājjarāmṛtyunivāriṇīm/ mūlinī pañcabhiḥ patraiḥ suraktāṃśukakomalaiḥ//  
 Su.4.30.20  ādityaparṇinī jñeyā
                        sadā++ādityānuvartinī/ kanakābhā jalānteṣu sarvataḥ parisarpati//  
 Su.4.30.21  sakṣīrā padminīprakhyā devī
                        brahmasuvarcalā/ aratnimātrakṣupakā patrairdvyaṅgulasaṃmitaiḥ//  
 Su.4.30.22  puṣpairnīlotpalākāraiḥ
                        phalaiścāñjanasannibhaiḥ/ śrāvaṇī mahatī jñeyā kanakābhā payasvinī//  
 Su.4.30.23  śrāvaṇī pāṇḍurābhāsā
                        mahāśrāvaṇilakṣaṇā/ golomī cājalomī ca romaśe kandasaṃbhave//  
 Su.4.30.24  haṃsapādīva vicchinnaiḥ
                        patrairmūlasamudbhavaiḥ/ athavā śaṅkhapuṣpyā ca samānā sarvarūpataḥ//  
 Su.4.30.25  vetena mahatā++āviṣṭā
                        sarpanirmokasannibhā/ eṣā vegavatī nāma jāyate hyambudakṣaye//  
 Su.4.30.26  saptādau sarparūpiṇyo
                        hyauṣadhyo yāḥ prakīrtitāḥ/ tāsāmuddharaṇaṃ kāryaṃ mantreṇānena sarvadā//  
 Su.4.30.27  mahendrarāmakṛṣṇānāṃ
                        brāhmaṇānāṃ gavāmapi/ tapasā tejasā vā+api praśāmyadhvaṃ śivāya vai//  
 Su.4.30.28  natreṇānena matimān sarvā
                        evābhimantrayet/ aśraddadhānairalasaiḥ kṛtaghnaiḥ pāpakarmabhiḥ//  
 Su.4.30.29  naivāsādayituṃ śakyāḥ somāḥ
                        somasamāstathā/ pītāvaśeṣamamṛtaṃ devairbrahmapurogamaiḥ//  
 Su.4.30.30  nihitaṃ somavīryāsu some
                        cāpyoṣadhīpatau/ devasunde hradavare tathā sindhau mahānade//  
 Su.4.30.31  dṛśyate ca jalānteṣu medhyā
                        brahmasuvarcalā/ ādityaparṇinī jñeyā tathaiva himasaṃkṣaye//  
 Su.4.30.32  dṛśyate+ajagarī nityaṃ gonasī
                        cāmbudāgame/ kāśmīreṣu saro divyaṃ nāmnā kṣudrakamānasam//  
 Su.4.30.33  kareṇustatra kanyā ca
                        chatrāticchatrake tathā/ golomī cājalomī ca mahatī śrāvaṇī tathā//  
 Su.4.30.34  vasante kṛṣṇasarpākhyā gonasī
                        ca pradṛśyate/ kauśikīṃ saritaṃ tīrtvā sañjayantyāstu pūrvataḥ//  
 Su.4.30.35  kṣitipradeśo valmīkairācito
                        yojanatrayam/ vijñeyā tatra kāpotī śvetā valmīkamūrdhasu//  
 Su.4.30.36  malaye nalasetau ca
                        vegavatyauṣadhī dhruvā/ kārtikyāṃ paurṇamāsyāṃ ca bhakṣayettāmupoṣitaḥ † //  
 Su.4.30.37  somavaccātra varteta phalaṃ
                        tāvacca kīrtitam/ sarvā viceyāstvopadhyaḥ somāścāpyarbude girau//  
 Su.4.30.38  sa
                        śṛṅgairdevacaritairambudānīkabhedibhiḥ/ vyāptastīrthaiśca vikhyātaiḥ
                        siddharṣisurasevitaiḥ//  
 Su.4.30.39  guhābhirbhīmarūpābhiḥ
                        siṃhonnāditakukṣibhiḥ/ vividhairdhātubhiścitraiḥ sarvatraivopaśobhitaḥ//  
 Su.4.30.40  nadīṣu śaileṣu saraḥsu cāpi
                        puṇyeṣvaraṇyeṣu tathā++āśrameṣu/ sarvatra sarvāḥ parimārgitavyāḥ sarvatra
                        bhūmirhi vasūni dhatte// 
 iti suśrutasaṃhitāyāṃ cikitsāsthāne nivṛttasaṃtāpīyaṃ rasāyanaṃ nāma
                        triṃśo+adhyāyaḥ //30// 
 
 
                    ekatriṃśattamo+adhyāyaḥ/
                     Su.4.31.1  athātaḥ snehopayaugikacikitsitaṃ
                        vyākhyāsyāmaḥ//  
 Su.4.31.2  yathovāca bhagavān
                        dhanvantariḥ//  
 Su.4.31.3  snehasāro+ayaṃ puruṣaḥ, prāṇāśca
                        snehabhūyiṣṭāḥ snehasādhyāśca bhavanti/ sneho hi
                        pānānuvāsanamastiṣkaśirovastyuttarabastinasyakarṇapūraṇagātrābhyaṅgabhojaneṣūpayojyaḥ//  
 Su.4.31.4  tatra
                        dviyoniścaturvikalpo+abhihitaḥ snehaḥ snehaguṇāśca/ tatra jaṅgamebhyo gavyaṃ
                        ghṛtaṃ pradhānaṃ, sthāvarebhyastilatailaṃ pradhānamiti//  
 Su.4.31.5  ata ūrdhvaṃ yathāprayojanaṃ  † yathāpradhānaṃ ca
                        sthāvarasnehānupadekṣyāmaḥ tatra
                        tilvakairaṇḍakośāmradantīdravantīsaptalāśaṅkhinīpalāśaviṣāṇikāgavākṣīkampillakaśampākanīlinīsnehā
                        virecayanti, jīmūtakakuṭajakṛtavedhanekṣvākudhāmārgavamadanasnehā vāmayanti,
                        viḍaṅgakharamañjarīmadhuśigrusūryavallīpīlusiddhārthakajyotiṣmatīsnehāḥ śiro
                        virecayanti, karañjapūtīkakṛtamālamātuluṅgeṅgudīkirātatiktakasnehā
                        duṣṭavraṇeṣūpayujyante, tuvarakakapitthakampillakabhallātakapaṭolasnehā
                        mahāvyādhiṣu, trapusairvārukakarkārukatumbīkūṣmāṇḍasnehā mūtrasaṅgeṣu,
                        kapotavaṅkāvalgujaharītakīsnehāḥ śarkarāśmarīṣu,
                        kusumbhasarṣapātasīpicumardātimuktakabhāṇḍīkaṭutumbīkaṭabhīsnehāḥ prameheṣu,
                        tālanārikelapanasamocapriyālabilvamadhūkaśleṣmātakāmrātakaphalasnehāḥ
                        pittasaṃsṛṣṭe vāyau, bibhītakabhallātakapiṇḍītakasnehāḥ kṛṣṇīkaraṇe,
                        śravaṇakaṅgukaṭuṇṭukasnehāḥ pāṇḍūkaraṇe, saralapītadāruśiṃśapāgurusārasnehā
                        dadrukuṣṭhakiṭimeṣu, sarva eva snehā vātamupaghnanti, tailaguṇāśca samāsena
                        vyākhyātāḥ//  
 Su.4.31.6  ata ūrdhvaṃ
                        kaṣāyasnehapākakramamupadekṣyāmaḥ/ tatra kecidāhuḥ tvakpatraphalamūlādīnāṃ
                        bhāgastaccaturguṇaṃ jalaṃ caturbhāgāvaśeṣaṃ niṣkvāthyāpaharedityeṣa
                        kaṣāyapākakalpaḥ; snehaprasṛteṣu ṣaṭsu caturguṇaṃ dravamāvapya
                        caturaścākṣasamān  † bheṣajapiṇḍānityeṣa snehapākakalpaḥ/ etattu na samyak; kasmāt
                        āgamāsiddhatvāt//  
 Su.4.31.7  palakuḍavādīnāmato mānaṃ tu
                        vyākhyāsyāmaḥ tatra dvādaśa dhānyamāṣā madhyamāḥ suvarṇamāṣakaḥ, te ṣoḍaśa
                        suvarṇam; athavā madhyamaniṣpāvā ekonaviṃśatirdharaṇaṃ, tāvyardhatṛtīyāni
                        karṣaḥ; tataścordhvaṃ caturguṇamabhivardhayantaḥ palakuḍavaprasthāḍhakadroṇā
                        ityabhiniṣpadyante, tulā punaḥ palaśataṃ, tāḥ punarviṃśatirbhāraḥ;
                        śuṣkāṇāmidaṃ mānam,  † ārdradravāṇāṃ ca dviguṇamiti//  
 Su.4.31.8  tatrānyatamaparimāṇasaṃmitānāṃ
                        yathāyogaṃ tvakpatraphalamūlādīnāmātapapariśoṣitānāṃ chedyāni
                        khaṇḍaśaśchedayitvā bhedyānyaṇuśo bhedayitvā+avakuṭyāṣṭaguṇena ṣoḍaśaguṇena
                        vā+ambhasā+abhiṣicyasthālyāṃ caturbhāgāvaśiṣṭaṃ kvāthayitvā+apaharedityeṣa
                        kaṣāyayākakalpaḥ/ snehāccaturbhāgāvaśiṣṭaṃ kvāthayitvā+apaharedityeṣa
                        kaṣāyapākakalpaḥ/ snehāccaturguṇo dravaḥ, snehacaturthaṃśo bheṣajakalkaḥ,
                        tadaikadhyaṃ saṃṛjya vipacedityeṣa snehapākakalpaḥ/ athavā tatrodakadroṇe
                        tvakpatraphalamūlādīnāṃ tulāmāvāpya caturbhāgāvaśiṣṭaṃ
                        niṣkvāthyāpaharedityeṣa kaṣāyapākakalpaḥ; snehakuḍave bheṣajapalaṃ piṣṭaṃ
                        kalkaṃ caturguṇaṃ dravamāvāpya vipacedityeṣa snehapākakalpaḥ//  
 Su.4.31.9  bhavataścātra
                        snehabheṣajatoyānāṃ pramāṇaṃ yatra neritam/ tatrāyaṃ vidhirāstheyo nirdiṣṭe
                        tadvadeva tu//  
 Su.4.31.10  anukte dravakārye tu sarvatra
                        salilaṃ matam/ kalkakvāthāvanirdeśe gaṇāttasmāt prayojayet//  
 Su.4.31.11  ata ūrdhvaṃ
                        snehapākakramamupadekṣyāmaḥ/ sa tu trividhaḥ; tadyathā mṛduḥ, madhyamaḥ,
                        khara iti/ tatra snehauṣadhivivekamātraṃ yatra bheṣajaṃ sa mṛduriti,
                        madhūcchiṣṭamiva viśadamavilepi yatra bheṣajaṃ sa madhyamaḥ,
                        kṛṣṇamavasannamīṣadviśadaṃ cikkaṇaṃ ca yatra bheṣajaṃ sa khara iti; ata
                        ūrdhvaṃ dagdhasneho bhavati, taṃ punaḥ sādhu sādhayet/ tatra
                        pānābhyavahārayormṛduḥ, nasyābhyaṅgayormadhyamaḥ, bastikarṇapūraṇayostu
                        khara iti//  
 Su.4.31.12  bhavataścātra śabdasyoparame
                        prāpte phenasyopaśame tathā/ gandhavarṇarasādīnāṃ saṃpattau siddhimādiśet//  
 Su.4.31.13  ghṛtasyaivaṃ vipakvasya
                        jānīyāt kuśalo bhiṣak/ pheno+atimātraṃ tailasya śeṣaṃ ghṛtavadādiśet//  
 Su.4.31.14  ata ūrdhvaṃ
                        snehapānakramamupadekṣyāmaḥ atha khalu laghukoṣṭhāyāturāya
                        kṛtamaṅgalasvastivācanāyodayagiriśikharasaṃsthite
                        prataptakanakanikarapītalohite savitari yathābalaṃ tailasya ghṛtasya vā
                        mātrāṃ pātuṃ prayacchet/ pītamātre coṣṇodakenopaspṛśya sopānatko yathāsukhaṃ
                        viharet//  
 Su.4.31.15  rūkṣakṣataviṣārtānāṃ
                        vātapittavikāriṇām/ hīnamedhāsmṛtīnāṃ ca sarpiḥpānaṃ praśasyate//  
 Su.4.31.16  kṛmikoṣṭhānilāviṣṭāḥ
                        pravṛddhakaphamedasaḥ/ pibeyustailasātmyāśca tailaṃ dārḍhyārthinaśca ye//  
 Su.4.31.17  vyāyāmakarśitāḥ śuṣkaretoraktā
                        mahārujaḥ/ mahāgnimārutaprāṇā vasāyogyā narāḥ smṛtāḥ//  
 Su.4.31.18  krūrāśayāḥ kleśasahā vātārtā
                        dīptavahnayaḥ/ majjānamāpnuyuḥ sarve sarpirvā svauṣadhānvitam//  
 Su.4.31.19  kevalaṃ paittike sarpirvātike
                        lavaṇānvitam/ deyaṃ bahukaphe cāpi vyoṣakṣārasamāyutam//  
 Su.4.31.20  doṣāṇāmalpabhūyastvaṃ
                        saṃsargaṃ samavekṣya ca/ yuñjyāttriṣaṣṭidhābhinnaiḥ samāsavyāsato rasaiḥ//  
 Su.4.31.21  snehasātmyaḥ kleśasahaḥ kāle
                        nātyuṣṇaśītale/ acchameva pibet snehamacchapānaṃ hi pūjitam//  
 Su.4.31.22  śītakāle divā snehamuṣṇakāle
                        pibenniśi/ vātapittādhiko rātrau vātaśleṣmādhiko divā//  
 Su.4.31.23  vātapittādhikasyoṣṇe
                        tṛṇamūrcchonmādakārakaḥ/ śīte vātakaphārtasya gauravāruciśūlakṛt//  
 Su.4.31.24  snehapītasya cettṛṣṇā
                        pibeduṣṇodakaṃ naraḥ/ evaṃ cānupaśāmyantyāṃ snehamuṣṇāmbunā vamet//  
 Su.4.31.25  dihyācchītaiḥ śiraḥ śītaṃ
                        toyaṃ cāpyavagāhayet/ yā mātrā parijīryeta caturbhāgagate+ahani//  
 Su.4.31.26  sā mātrā dīpayatyagnimalpadoṣe
                        ca pūjitā/ yā mātrā parijīryeta tathā+ardhadivase gate//  
 Su.4.31.27  sā vṛṣyā bṛṃhaṇī yā ca
                        madhyadoṣe ca pūjitā/ yā mātrā parijīryeta caturbhāgāvaśeṣite//  
 Su.4.31.28  snehanīyā ca sā mātrā bahudoṣe
                        ca pūjitā/ yā mātrā parijīryettu tathā pariṇate+ahani//  
 Su.4.31.29  glānimūrcchāmadān hitvā sā
                        mātrā pūjitā bhavet/ ahorātrādasaṃduṣṭā yā mātrā parijīryati//  
 Su.4.31.30  sā tu
                        kuṣṭhavoṣonmādagrahāpasmāranāśinī/ yathāgni prathamāṃ mātrāṃ pāyayeta
                        vicakṣaṇaḥ//  
 Su.4.31.31  pīto hyatibahuḥ sneho janayet
                        prāṇasaṃśayam/ mithyācārādbahutvādvā yasya sneho na jīryati//  
 Su.4.31.32  viṣṭabhya cāpi jīryettaṃ
                        vāriṇoṣṇena vāmayet/ tataḥ snehaṃ punardadyāllaghukoṣṭhāya dehine/
                        jīrṇājīrṇaviśaṅkāyāṃ snehasyoṣṇodakaṃ pibet//  
 Su.4.31.33  tenodgāro bhavecchuddho
                        bhaktaṃ rucistathā/ syuḥ pacyamāne tṛḍdāhabhramasādāratiklamāḥ//  
 Su.4.31.34 
                        pariṣicyādbhiruṣṇābhirjīrṇasnehaṃ tato naram/ yavāgūṃ pāyayeccoṣṇāṃ kāmaṃ
                        klinnālpataṇḍulām//  
 Su.4.31.35  deyau yūṣarasau vā+api
                        sugandhī snehavarjitau/ kṛtau vā+atyalpasarpiṣkau vilepī vā †  vidhīyate//  
 Su.4.31.36  pibettryahaṃ caturahaṃ
                        pañcāhaṃ ṣaḍahaṃ tathā/ saptarātrāt paraṃ snehaḥ sātmyībhavati sevitaḥ//  
 Su.4.31.37  sukumāraṃ kṛśaṃ vṛddhaṃ śiśuṃ
                        snehadviṣaṃ tathā/ tṛṣṇārtamuṣṇakāle ca saha bhaktena pāyayet//  
 Su.4.31.38  pippalyo lavaṇaṃ snehāścatvāro
                        dadhimastukaḥ/ pītamaikadhyametaddhi sadyaḥsnehanamucyate//  
 Su.4.31.39  bhṛṣṭā māṃsarase snigdhā
                        yavāgūḥ sūpakalpitā/  † prakṣudrā pīyamānā tu sadyaḥsnehanamucyate//  
 Su.4.31.40  sarpiṣmatī payaḥsiddhā yavāgūḥ
                        svalpataṇḍulā/ sasvoṣṇā sevyamānā tu sadyaḥsnehanamucyate//  
 Su.4.31.41  pippalyo lavaṇaṃ
                        sarpistilapiṣṭaṃ varāhajā/ vasā ca pītamaikadhyaṃ sadyaḥsnehanamucyate//  
 Su.4.31.42  śarkarācūrṇasaṃsṛṣṭe
                        dohanasthe ghṛte tu gām/ dugdhvā kṣīraṃ pibedrūkṣaḥ sadyaḥsnehanamucyate//  
 Su.4.31.43  yavakolakulatthānāṃ kvātho
                        māgadhikānvitaḥ/ payo dadhi surā ceti ghṛtamapyaṣṭamaṃ bhavet † //  
 Su.4.31.44  siddhametairghṛtaṃ pītaṃ
                        sadyaḥsnehanamuttamam/ rājñe rājasamebhyo vā deyametadghṛtottamam//  
 Su.4.31.45  balahīneṣu vṛddheṣu
                        mṛdvagnistrīhatātmasu/ alpadoṣeṣu yojyāḥ syurye yogāḥ samyagīritāḥ//  
 Su.4.31.46  vivarjayet snehapānamajīrṇī
                            taruṇajvarī † /
                        durbalo+arocakī sthūlo mūrcchārto madapīḍitaḥ//  
 Su.4.31.47  chardyarditaḥ pipāsārtaḥ
                        śrāntaḥ pānaklamānvitaḥ/ dattabastirviriktaśca vānto yaścāpi mānavaḥ//  
 Su.4.31.48  akāle durdine caiva na ca
                        snehaṃ pibennaraḥ/ akāle ca prasūtā strī snehapānaṃ vivarjayet//  
 Su.4.31.49  snehapānādbhavantyeṣāṃ nṝṇāṃ
                        nānāvidhā gadāḥ/ gadā vā kṛcchratāṃ yānti na sidhyantyathavā punaḥ//  
 Su.4.31.50  garbhāśaye+avaśeṣāḥ syū
                        raktakledamalāstataḥ/ snehaṃ jahyānniṣeveta pācanaṃ rūkṣameva ca//  
 Su.4.31.51  daśarātrāttataḥ snehaṃ
                        yathāvadavacārayet/ purīṣaṃ grathitaṃ rūkṣaṃ kṛcchrādannaṃ vipacyate//  
 Su.4.31.52  uro vidahate vāyuḥ
                        koṣṭhādupari dhāvati/ durvarṇo durbalaścaiva rūkṣo bhavati mānavaḥ//  
 Su.4.31.53  susnigdhā tvagviṭśaithilyaṃ
                        dīpto+agnirmṛdugātratā/ glānirlāghavamaṅgānāmadhastāt snehadarśanam/
                        samyaksnigdhasya liṅgāni snehodvegastathaiva ca//  
 Su.4.31.54  bhaktadveṣo mukhasrāvo
                        gudadāhaḥ pravāhikā/ purīṣātipravṛttiśca bhṛśasnigdhasya lakṣaṇam//  
 Su.4.31.55  rūkṣasya snehanaṃ
                        snehairatisnigdhasya rūkṣaṇam/ śyāmākakoradūṣānnatakrapiṇyākaśaktubhiḥ//  
 Su.4.31.56  dīptāntaragniḥ
                        pariśuddhakoṣṭhaḥ pratyagradhāturbalavarṇayuktaḥ/ dṛḍhendriyo mandajaraḥ
                        śatāyuḥ snehopasevī † 
                        puruṣo bhavettu//  
 Su.4.31.57  sneho hito
                        durbalahnidehasandhukṣaṇe vyādhinipīḍitasya/ balānvitau bhojanadoṣajātaiḥ
                        pramardituṃ tau sahasā na sādhyau// 
 iti suśrutasaṃhitāyāṃ cikitsāsthāne snehopayaugikacikitsitaṃ
                        nāmaikatriṃśattamo+adhyāyaḥ //31// 
 
 
                    dvātriṃśattamo+adhyāyaḥ/
                     Su.4.32.1  athātaḥ svedāvacāraṇīyaṃ
                        cikitsitaṃ vyākhyāsyāmaḥ//  
 Su.4.32.2  yathovāca bhagavān
                        dhanvantariḥ//  
 Su.4.32.3  caturvidhaḥ svedaḥ tadyathā
                        tāpasveda, ūṣmasveda, upanāhasvedo, dravasveda iti atra
                        sarvasvedavikalpāvarodhaḥ//  
 Su.4.32.4  tatra tāpasvedaḥ
                        pāṇikāṃsyakandukakapālavālukāvastraiḥ prayujyate, śayānasya cāṅgatāpo
                        bahuśaḥ khādirāṅgārairiti † //  
 Su.4.32.5  ūṣmasvedastu
                        kapālapāṣāśeṣṭakālohapiṇḍānagnivarṇānadbhirāsiñcedamladravyairvā,
                            tairārdrālaktakapariveṣṭitairaṅgapradeśaṃ †  svedayet/
                        māṃsarasapayodadhisnehadhānyāmlavātaharapatrabhaṅgakvāthapūrṇāṃ vā
                        kumbhīmanutaptāṃ prāvṛtyoṣmāṇaṃ gṛhṇīyāt/ pārśvacchidreṇa vā
                        kumbhenādhomukhena tasyā mukhamabhisandhāya tasmiñchidrehastiśuṇḍākārāṃ
                        nāḍīṃ praṇidhāya taṃ svedayet//  
 Su.4.32.6  sukhopaviṣṭaṃ svabhyaktaṃ
                        guruprāvaraṇāvṛtam/ hastiśuṇḍikayā nāḍyā svedayedvātarogiṇam/ sukhā
                        sarvāṅgagā hyeṣā na ca kliśnāti mānavam//  
 Su.4.32.7  vyāmārdhamātrā trirvakrā
                        hastihastasamākṛtiḥ/ svedanārthe hitā nāḍī kailiñjī hastiśuṇḍikā//  
 Su.4.32.8  puruṣāyāmamātrāṃ ca
                        bhūmimutkīrya khādiraiḥ/ kāṣṭhairdagdhvā tathā+abhyukṣya
                        kṣīradhānyāmlavāribhiḥ//  
 Su.4.32.9  patrabhaṅgairavacchādya śayānaṃ
                        svedayettataḥ/ pūrvavat svedayeddagdhvā bhasmāpohyāpi vā śilām//  
 Su.4.32.10  pūrvavat kuṭīṃ vā caturdvārāṃ
                        kṛtvā tasyāmupaviṣṭasyāntaścaturdvāre+aṅgārānupasandhāya taṃ svedayet//  
 Su.4.32.11 
 † kośadhānyāni vā
                        samyagupasvedyāstīrya kiliñje+anyasmin vā tatpratirūpake śayānaṃ prāvṛtya
                        svedayet; evaṃ pāṃśugośakṛttuṣabusapalāloṣmabhiḥ svedayet//  
 Su.4.32.12  upanāhasvedastu
                        vātaharamūlakalkairamlapiṣṭairlavaṇapragāḍhaiḥ susnigdhaiḥ sukhoṣṇaiḥ
                        pradihya svedayet/ evaṃ kākolyādibhirelādibhiḥ
                        surasādibhistilātasīsarṣapakalkaiḥ kṛśarāpāyasotkārikābhirveśavāraiḥ
                        sālvaṇairvā tanuvastrāvanaddhaiḥ svedayet//  
 Su.4.32.13  dravasvedastu
                        vātaharadravyakvāthapūrṇe koṣṇakaṭāhe †  droṇyāṃ vā+avagāhya svedayet, evaṃ
                        payomāṃsarasayūṣatailadhānyāmlaghṛtavasāmūtreṣvavagāheta; etaireva  † sukhoṣṇaiḥ kaṣāyaiśca
                        pariṣiñcediti//  
 Su.4.32.14  tatra tāpoṣmasvedau viśeṣataḥ
                        śleṣmaghnau, upanāhasvedo vātaghnaḥ, anyatarasmin pittasaṃsṛṣṭe dravasveda
                        iti//  
 Su.4.32.15  kaphamedonvite vāyau
                        nivātātapaguruprāvaraṇaniyuddhādhvavyāyāmabhāraharaṇāmarṣaiḥ
                        svedamutpādayediti//  
 Su.4.32.16  bhavanti cātra caturvidho
                        yo+abhihito dvidhā svedaḥ prayujyate/ sarvasminneva dehe tu dehasyāvayave
                        tathā//  
 Su.4.32.17  yeṣāṃ nasyaṃ vidhātavyaṃ
                        bastiścaiva hi dehinām/ śodhanīyāśca ye kecit pūrvaṃ svedyāstu te matāḥ//  
 Su.4.32.18  paścāt svedyā hṛte śalye
                        mūḍhagarbhā+anupadravā/ samyak prajātā kāle yā paścāt svedyā vijānatā//  
 Su.4.32.19  svedyaḥ pūrvaṃ ca paścācca
                        bhagandaryarśasastathā/ aśmaryā cāturo jantuḥ śeṣāñchāstre pracakṣmahe//  
 Su.4.32.20  nānabhyakte nāpi cāsnigdhadehe
                        svedo yojyaḥ svedavidbhiḥ kathañcit/ dṛṣṭaṃ loke kāṣṭhamasnigdhamāśu
                        gacchedbhaṅgaṃ svedayogairgṛhītam//  
 Su.4.32.21  snehaklinnā dhātusaṃsthāśca
                        doṣāḥ svasthānasthā ye ca mārgeṣu līnāḥ/ samyak svedairyojitaiste dravatvaṃ
                        prāptāḥ koṣṭhaṃ  † śodhanairyāntyaśeṣam//  
 Su.4.32.22  agnerdīptiṃ mārdavaṃ
                        tvakprasādaṃ bhaktaśraddhāṃ srotasāṃ nirmalatvam/ kuryāt svedo hanti nidrāṃ
                        satandrāṃ sandhīn stabdhāṃśceṣṭayedāśu yuktaḥ//  
 Su.4.32.23  svedāsrāvo
                        vyādhihānirlaghutvaṃ śītārthitvaṃ mārdavaṃ cāturasya/ samyaksvinne lakṣaṇaṃ
                        prāhuretanmithyāsvinne vyatyayenaitadeva//  
 Su.4.32.24  svinne+atyarthaṃ sandhipīḍā
                        vidāhaḥ sphoṭotpattiḥ pittaraktaprakopaḥ/ mūrcchā bhrāntirdāhatṛṣṇe klamaśca
                        kuryāttūrṇaṃ tatra śītaṃ vidhānam//  
 Su.4.32.25  pāṇḍurmehī pittaraktī
                        kṣayārtaḥ kṣāmo+ajīrṇī  † codarārto viṣārtaḥ/ tṛḍcchardyārto garbhiṇī pītamadyo
                             † naite svedyā yaśca
                            martyo † atisārī/
                        svedādeṣāṃ yānti dehā vināśaṃ nosādhyatvaṃ yānti caiṣāṃ vikārāḥ//  
 Su.4.32.26  svedaiḥ sādhyo
                        durbalo+ajīrṇabhaktaḥ syātāṃ ceddvau svedanīyau tatastau/ eteṣāṃ svedasādhyā
                        ye vyādhayasteṣu buddhimān/ mṛdūn svedān prayuñjīta tathā hṛnmuṣkadṛṣṭiṣu//  
 Su.4.32.27  sarvān svedānnivāte ca
                        jīrṇānnasyāvacārayet/ snehābhyaktaśarīrasya śītairācchādya cakṣuṣī//  
 Su.4.32.28  svidyamānasya ca muhurhṛdayaṃ
                        śītalaiḥ spṛśet/ samyaksvinnaṃ vimṛditaṃ snātamuṣṇāmbubhiḥ śanaiḥ//  
 Su.4.32.29  svabhyaktaṃ prāvṛtāṅgaṃ ca
                        nivātaśaraṇasthitam/ bhojayedanabhiṣyandi sarvaṃ cācāramādiśet// 
 iti suśrutasaṃhitāyāṃ cikitsāsthāne svedāvacāraṇīyaṃ cikitsitaṃ nāma
                        dvātriṃśo+adhyāyaḥ //32// 
 
 
                    trayastriṃśattamo+adhyāyaḥ/
                     Su.4.33.1  athāto
                        vamanavirecanasādhyopadravacikitsitaṃ vyākhyāsyāmaḥ//  
 Su.4.33.2  yathovāca bhagavān
                        dhanvantariḥ//  
 Su.4.33.3  doṣāḥ kṣīṇā bṛṃhayitavyāḥ,
                        kupitāḥ praśamayitavyāḥ, vṛddhā nirhartavyāḥ, samāḥ paripālyā iti
                        siddhāntaḥ//  
 Su.4.33.4  prādhānyena vamanavirecane
                        vartate nirharaṇe doṣāṇām/ tasmāttayorvidhānamucyamānamupadhāraya//  
 Su.4.33.5  athāturaṃ snigdhaṃ
                        svinnamabhiṣyandibhirāhārairanavabaddhadoṣamavalokya śvo vamanaṃ
                        pāyayitā+asmīti saṃbhojayettīkṣṇāgniṃ balavantaṃ bahudoṣaṃ mahāvyādhiparītaṃ
                        vamanasātmyaṃ ca//  
 Su.4.33.6  bhavati cātra
                        peśalairvividhairannairdoṣānutkleśya dehinaḥ/ snigdhasvinnāya vamanaṃ dattaṃ
                        samyak pravartate//  
 Su.4.33.7  athāparedyuḥ pūrvāhṇe sādhāraṇe
                        kāle vamanadravyakaṣāyakalkacūrṇasnehānāmanyatamasya mātrāṃ pāyayitvā
                        vāmayedyathāyogaṃ koṣṭhaviśeṣamavekṣya; asātmyabībhatsadurgandhadurdarśanāni
                        ca vamanāni vidadhyāt, ato viparītāni virecanāni; tatra sukumāraṃ kṛśaṃ
                        bālaṃ vṛddhaṃ bhīruṃ vā vamanasādhyeṣu vikāreṣu
                        kṣīradadhitakrayavāgūnāmanyatamamākaṇṭhaṃ pāyayet, pītauṣadhaṃ ca
                        pāṇibhiragnitaptaiḥ pratāpyamānaṃ muhūrtamupekṣeta; tasya ca
                        svedaprādurbhāveṇa śithilatāmāpannaṃ svebhyaḥ sthānebhyaḥ pracalitaṃ
                        kukṣimanusṛtaṃ jānīyāt, tataḥ pravṛttahṛllāsaṃ jñātvā
                        jānumātrāsanopaviṣṭamāptairlalāṭe pṛṣṭhe pārśvayoḥ kaṇṭhe ca pāṇibhiḥ
                        suparigṛhītamaṅgulīgandharvahastotpalanālānāmanyatamena kaṇṭhamabhispṛśantaṃ
                        vāmayettāvadyāvat samyagvāntaliṅgānīti//  
 Su.4.33.8  bhavataścātra kaphaprasekaṃ
                        hṛdyāviśuddhiṃ kaṇḍūṃ ca duścharditaliṅgamāhuḥ/ pittātiyogaṃ ca cisaṃjñatāṃ
                        ca hṛtkaṇṭhapīḍāmapi cātivānte//  
 Su.4.33.9  pitte kaphasyānu sukhaṃ pravṛtte
                        śuddheṣu hṛtkaṇṭhaśiraḥsu cāpi/ laghau ca dehe kaphasaṃsrave ca sthite
                        suvāntaṃ puruṣaṃ vyavasyet//  
 Su.4.33.10  samyagvāntaṃ
                        cainamabhisamīkṣya snehanavirecanaśamanānāṃ dhūmānāmanyatamaṃ sāmarthyataḥ
                        pāyayitvā++ācārikamādiśet//  
 Su.4.33.11  bhavanti cātra tato+aparāhṇe
                        śuciśuddhadehamuṣṇābhiraddbhiḥ pariṣiktagātram/ kulatthamudgāḍhakijāṅgalānāṃ
                        yūṣai rasairvā+apyupabhojayettu//  
 Su.4.33.12 
                        kāsopalepasvarabhedanidrātandrāsyadaurgandhyaviṣopasargāḥ/
                        kaphaprasekagrahaṇīpradoṣā na santi jantorvamataḥ kadācit//  
 Su.4.33.13  chinne tarau puṣpaphalaprarohā
                        yathā vināśaṃ sahasā vrajanti/ tathā hṛte śleṣmaṇi śodhanena tajjā vikārāḥ
                        praśamaṃ prayānti//  
 Su.4.33.14  na
                            vāmayettaimirikordhvavātagulmodaraplīhakṛmiśramārtān † /
                        sthūlakṣatakṣīṇakṛśātivṛddhamūtrāturān kevalavātarogān//  
 Su.4.33.15 
                        svaropaghātādhyayanaprasaktaduśchardiduḥkoṣṭhatṛḍārtabālām/
                        ūrdhvāsrapittikṣudhitātirūkṣagarbhiṇyudāvartirūhitāṃśca//  
 Su.4.33.16  avamyavamanādrogāḥ kṛcchratāṃ
                        yānti dehinām/ asādhyatāṃ vā gacchanti naite vāmyāstataḥ smṛtāḥ//  
 Su.4.33.17  ete+apyajīrṇavyathitā vāmyā ye
                        ca viṣāturāḥ/ atīva colbaṇakaphāste ca syurmadhukāmbunā//  
 Su.4.33.18  vāmyāstu
                        viṣaśoṣastanyadoṣamandāgnyunmādāpasmāraślīpadārbudavidārikāmedomehagarajvarārucyapacyāmātīsārahṛdrogacittavibhramavisarpavidradhyajīrṇamukhaprasekahṛllāsaśvāsakāsapīnasapūtīnāsakaṇṭhauṣṭhavaktrapākakarṇasrāvādhijihvopajihvikāgalaśuṇḍikādhaḥśoṇitapittinaḥ
                        kaphasthānajeṣu vikāreṣvanye ca kaphavyādhiparītā iti//  
 Su.4.33.19  virecanamapi snigdhasvinnāya
                        vāntāya ca deyam; avāntasya hi samyagviriktasyāpi sato+adhaḥ srastaḥ śleṣmā
                        grahaṇīṃ chādayati, gauravamāpādayati, pravāhikāṃ vā janayati//  
 Su.4.33.20  athāturaṃ śvo virecanaṃ
                        pāyayitā+asmīti pūrvāhṇe laghu bhojayet, phalāmlamuṣṇodakaṃ
                        cainamanupāyayet/ athāpare+ahani
                        vigataśleṣmadhātumāturopakramaṇīyādavekṣyāturamathāsmai auṣadhamātrāṃ pātuṃ
                        prayacchet//  
 Su.4.33.21  tatra mṛduḥ, krūro, madhyama
                        iti trividhaḥ koṣṭho bhavati/ tatra bahupitto mṛduḥ, sa dugdhenāpi
                        viricyate; bahuvātaśleṣmā krūraḥ, sa durvirecyaḥ; samadoṣo madhyamaḥ, sa
                        sādhāraṇa iti/ tatra mṛdau mātrā mṛdvī, tīkṣṇā krūre, madhye madhyā
                        kartavyeti/ pītauṣadhaśca tanmanāḥ śayyābhyāśe virecyate//  
 Su.4.33.22  virecanaṃ pītavāṃstu na vegān
                        dhārayedbudhaḥ/ nivātaśāyī śītāmbu na spṛśenna pravāhayet//  
 Su.4.33.23  yathā ca vamane
                        prasekauṣadhakaphapittānilāḥ krameṇa gacchanti, evaṃ virecane
                        mūtrapurīṣapittauṣadhakaphā iti//  
 Su.4.33.24  bhavanti cātra
                        hṛtkukṣyaśuddhiḥ paridāhakaṇḍūviṇmūtrasaṅgāśca na sadvirikte/
                        mūrcchāgudabhraṃśakaphātiyogāḥ śūlodgamaścātiviriktaliṅgam//  
 Su.4.33.25  gateṣu doṣeṣu kaphānviteṣu
                            nābhyā †  laghutve
                        manasaśca tuṣṭau/ gate+anile cāpyanulomabhāvaṃ samyagviriktaṃ manujaṃ
                        vyavasyet//  
 Su.4.33.26  mandāgnimakṣīṇamasadviriktaṃ
                        na pāyayetāhani tatra peyām/ kṣīṇaṃ tṛṣārtaṃ suvirecitaṃ ca tanvīṃ sukhoṣṇāṃ
                        laghu pāyayecca//  
 Su.4.33.27  buddheḥ prasādaṃ
                        balamindiryāṇāṃ dhātusthiratvaṃ balamagnidīptim/ cirācca pākaṃ vayasaḥ
                        karoti virecanaṃ samyagupāsyamānam//  
 Su.4.33.28  yathaudakānāmudake+apanīte
                        carasthirāṇāṃ bhavati praṇāśaḥ/ pitte hṛte tvevamupadravāṇāṃ pittātmakānāṃ
                        bhavati praṇāśaḥ//  
 Su.4.33.29 
                        mandāgnyatisnehitabālavṛddhasthūlāḥ kṣatakṣīṇabhayopataptāḥ/
                        śrāntastṛṣārto+aparijīrṇabhakto garbhiṇyadho gacchati yasya cāsṛk//  
 Su.4.33.30  navapraviśyāyamadātyayī ca
                        navajravī yā ca navaprasūtā/ śalyārditāścāpyavirecanīyāḥ snehādibhirye
                        tvanupaskṛtāśca//  
 Su.4.33.31  virecanairyānti narā
                        vināśamajñaprayuktairavirecanīyāḥ//  
 Su.4.33.32  virecyāstu
                        jvaragarārucyarśo+arbudodaragranthividradhipāṇḍurogāpasmārahṛdrogavātaraktabhagandaracchardiyonirogavisarpagulmapakvāśayarugvibandhavisūcikālasakamūtrāghātakuṣṭhavisphoṭakapramehānāhaplīhaśophavṛddhiśastrakṣatakṣārāgnidagdhaduṣṭavraṇākṣipākakācatimirābhiṣyandaśiraḥkarṇākṣināsāsyagudameḍhradāhordhvaraktapittakṛmikoṣṭhinaḥ
                        pittasthānajeṣvanyeṣu ca vikāreṣvanye ca paittikavyādhiparītā iti//  
 Su.4.33.33 
                        saratvasaukṣmyataikṣṇyauṣṇyavikāśitvairvirecanam/ vamanaṃ tu hareddoṣaṃ
                        prakṛtyā gatamanyathā//  
 Su.4.33.34  yātyadho doṣamādāya pacyamānaṃ
                        virecanam/ guṇotkarṣāhvrajatyūrdhvamapakvaṃ vamanaṃ punaḥ//  
 Su.4.33.35  mṛdukoṣṭhasya
                        dīptāgneratitīkṣṇaṃ virecanam/ na samyaṅnirhareddoṣānativegapradhāvitam † //  
 Su.4.33.36  pītaṃ yadauṣadhaṃ
                        prātarbhuktapākasame kṣaṇe/ paktiṃ gacchati doṣāṃśca nirharettat
                        praśasyate//  
 Su.4.33.37  durbalasya calān
                        doṣānalpānalpān punaḥ punaḥ/ haret prabhūtānakpāṃstu śamayet pracyutānapi//  
 Su.4.33.38  hareddoṣāṃścalān pakvān balino
                        durbalasya vā/ calā hyupekṣitā doṣāḥ kleśayeyuściraṃ naram//  
 Su.4.33.39  mandāgniṃ krūrakoṣṭhaṃ ca
                        sakṣāralavaṇairghṛtaiḥ/ sandhukṣitāgniṃ snigdhaṃ ca svinnaṃ caiva
                        virecayet//  
 Su.4.33.40  snigdhasvinnasya
                        bhaiṣajyairdoṣastūtkleśito balāt/ nilīyate na mārgeṣu snigdhe bhāṇḍa
                        ivodakam//  
 Su.4.33.41  na cātisnehapītastu pibet
                        snehavirecanam/ doṣāḥ pracalitāḥ †  sthānādbhūyaḥ śliṣyanti vartmasu//  
 Su.4.33.42 
                        viṣābhighātapiḍakāśophapāṇḍuvisarpiṇaḥ/ nātisnigdhā viśodhyāḥ syustathā
                        kuṣṭhipramehiṇaḥ//  
 Su.4.33.43  virūkṣya snehasātmyaṃ tu
                        bhūyaḥ saṃsnehya śodhayet/ tena doṣā hṛtāstasya bhavanti balavardhanāḥ//  
 Su.4.33.44  prāgapītaṃ naraṃ śodhyaṃ
                        pāyayetauṣadhaṃ mṛdu/ tato vijñātakoṣṭhasya kāryaṃ saṃśodhanaṃ punaḥ//  
 Su.4.33.45  sukhaṃ dṛṣṭaphalaṃ
                        hṛdyamalpamātraṃ mahāguṇam/ vyāpatsvalpātyayaṃ cāpi pibennṛpatirauṣadham//  
 Su.4.33.46  snehasvedāvanabhyasya yastu
                        saṃśodhanaṃ pibet/ dāru śuṣkamivānāme dehastasya viśīryate//  
 Su.4.33.47  snehasvedapracalitā rasaiḥ
                        snigdhairudīritāḥ/ doṣāḥ koṣṭhagatā jantoḥ sukhā hartuṃ viśodhanaiḥ// 
 iti suśrutasaṃhitāyāṃ cikitsāsthāne
                        vamanavirecanasādhyopadravacikitsitaṃ nāma trayastriṃśo+adhyāyaḥ
                        //33// 
 
 
                    catustriṃśattamo+adhyāyaḥ/
                     Su.4.34.1  athāto
                        vamanavirecanavyāpaccikitsitaṃ vyākhyāsyāmaḥ//  
 Su.4.34.2  yathovāca bhagavān
                        dhanvantariḥ//  
 Su.4.34.3  vaidyāturanimittaṃ vamanaṃ
                        virecanaṃ ca pañcadaśadhā vyāpadyate/ tatra vamanasyādho gatirūrdhvaṃ
                        virecanasyeti pṛthak; sāmānyamubhayoḥ sāvaśeṣaudhatvaṃ, jīrṇauṣadhatvaṃ,
                        hīnadoṣāpahṛtatvaṃ, vātaśūlam, ayogo, atiyogo, jīvādānam, ādhmānaṃ,
                        parikartikā, parisrāvaḥ, pravāhikā, hṛdayopasaraṇaṃ, vibandha, aṅgapragraha
                        iti//  
 Su.4.34.4  tatra
                        bubhukṣāpīḍitasyātitīkṣṇāgnermṛdukoṣṭhasya cāvatiṣṭhamānaṃ durvamasya vā
                        guṇasāmānyabhāvādvamanamadho gacchati, tatrepsitānavāptirdoṣotkleśaśca † ; tamāśu snehayitvā
                        bhūyastīkṣṇatarairvāmayet//  
 Su.4.34.5 
                        apariśuddhāmāśayasyotkliṣṭaśleṣmaṇaḥ saśeṣānnasya vā+ahṛdyamatiprabhūtaṃ vā
                        virecanaṃ pītamūrdhvaṃ gacchati, tatrepsitānavāptirdoṣokleśaśca † ;
                        tatrāśuddhāmāśayamulbaṇaśleṣmāṇamāśu vāmayitvā bhūyastīkṣṇatarairvirecayet,
                        āmānvaye tvāmavat saṃvidhānam, ahṛdye+atiprabhūte ca hṛdyaṃ pramāṇayuktaṃ
                        ca; ata ūrdhvamuttiṣṭhatyauṣadhe na tṛtīyaṃ pāyayet, tatastvenaṃ
                        madhughṛtaphāṇitayuktairlehairvirecayet//  
 Su.4.34.6 
                        doṣavigrathitamalpamauṣadhamavasthitamūrdhvabhāgikamadhobhāgikaṃ vā na
                        sraṃsayati doṣān, tatra tṛṣṇā pārśvaśūlaṃ chardirmūrcchā parvabhedo
                        hṛllāso+aratirudgārāviśuddhiśca bhavati; tamuṣṇābhiradbhirāśu
                        vāmayedūrdhvabhāgike, adhobhāgike+api ca
                        sāvaśeṣauṣadhamatipradhāvitadoṣamatibalamasamyagviriktalakṣaṇamapyevaṃ
                        vāmayet//  
 Su.4.34.7 
                        krūrakoṣṭhasyātitīkṣṇāgneralpamauṣadhamalpaguṇaṃ vā bhaktavat pākamupaiti,
                        tatra samudīrṇā doṣā yathākālamanirhrīyamāṇā vyādhivibhramaṃ balavibhraṃśaṃ
                        cāpādayanti, tamanalpamamandamauṣadhaṃ ca pāyayet//  
 Su.4.34.8  asnigdhasvinnenālpaguṇaṃ vā
                        bheṣajamupayuktamalpān doṣān hanti; tatra vamane doṣaśeṣo gauravamutkleśaṃ
                        hṛdayāviśuddhiṃ vyādhivṛddhiṃ ca karoti, tatra taṃ yathāyogaṃ pāyayitvā
                        vāmayeddṛḍhataraṃ; virecane tu gudaparikartanamādhmānaṃ
                        śirogauravamaniḥsaraṇaṃ vā vāyorvyādhivṛddhiṃ ca karoti; tamupapādya bhūyaḥ
                        snehasvedābhyāṃ virecayeddṛḍhataraṃ, dṛḍhaṃ bahupracalitadoṣaṃ vā tṛtīye
                        divase+alpaguṇaṃ ceti//  
 Su.4.34.9  asnigdhasvinnena
                        rūkṣauṣadhamupayuktamabrahmacāriṇā vā vāyuṃ kopayati, tatra vāyuḥ prakupitaḥ
                        pārśvapṛṣṭhaśroṇimanyāmarmaśūlaṃ mūrcchāṃ bhramaṃ madaṃ saṃjñānāśaṃ ca
                        karoti, taṃ vātaśūlamityācakṣate; tamabhyajya dhāvyasvedena svedayitvā
                        yaṣṭīmadhukavipakvena tailenānuvāsayet//  
 Su.4.34.10 
                        snehasvedābhyāmavibhāvitaśarīreṇālpamauṣadhamalpaguṇaṃ vā pītamūrdhvamadho
                        vā nābhyeti doṣāṃścotkleśya taiḥ saha balakṣayamāpādayati, tatrādhmānaṃ
                        hṛdayagrahastṛṣṇā mūrcchā dāhaśca bhavati, tamayogamityācakṣate; tamāśu
                        vāmayenmadanaphalalavaṇāmbubhirvirecayettīkṣṇataraiḥ kaṣāyaiśca/ durvāntasya
                        tu samutkliṣṭādoṣā vyāpya śarīraṃ
                        kaṇḍūśvayathukuṣṭhapiḍakājvarāṅgamardanistodanāni kurvanti,
                        tatastānaśeṣānmadauṣadhenāpaharet/ asnigdhasvinnasya durviriktasyādhonābheḥ
                        stabdhapūrṇodaratā śūlaṃ vātapurīṣasaṅgaḥ kaṇḍūmaṇḍalaprādurbhāvo vā
                        bhavati, tamāsthāpya punaḥ saṃsrehya virecayettīkṣṇena/ nātipravartamāne
                        tiṣṭhati vā duṣṭasaṃśodhane tatsantejanārthamuṣṇodakaṃ pāyayet, pāṇitāpaiśca
                        pārśvodaramupasvedayet, tataḥ pravartante doṣāḥ/ anupravṛtte cālpadoṣe
                        jīrṇauṣadhaṃ bahudoṣamahaḥśeṣaṃ daśarātrādūrdhvamupasaṃskṛtadehaṃ
                        snehasvedābhyāṃ bhūyaḥ śodhayet/ durvirecyamāsthāpya punaḥ saṃsnehya
                        virecayet/ hrībhayalobhairvegāghātaśīlāḥ prāyaśaḥ striyo rājasamīpasthā
                        vaṇijaḥ śrotriyāśca bhavanti, tasmādete durvirecyāḥ, bahuvātatvāt; ata eva
                        tānatisnigdhān svedopapannāñ śodhayet//  
 Su.4.34.11 
                        sngidhasvinnasyātimātramatimṛdukoṣṭhasya vā+atitīkṣṇamadhikaṃ vā
                        dattamauṣadhamatiyogaṃ kuryāt/ tatra vamanātiyoge
                        pittātipravṛttirbalavisraṃso vātakopaśca balavān bhavati, taṃ
                        ghṛtenābhyajyāvagāhya śītāsvapsu śarkarāmadhumiśrairlehairupacaredyathāsvaṃ;
                        virecanātiyoge kaphasyātipravṛttiruttarakālaṃ ca saraktasya, tatrāpi
                        balavisraṃso vātakopaśca balavān bhavati,  † tamatiśītāmbubhiḥ pariṣicyāvagāhya vā
                        śītaistaṇḍulāmbubhirmadhumiśraiśchardayet, picchābastiṃ cāsmai dadyāt,
                        kṣīrasarpiṣā cainamanuvāsayet, priyaṅgvādiṃ cāsmai taṇḍulāmbunā pātuṃ
                        prayacchet, kṣīrarasayoścānyatareṇa bhojayet//  
 Su.4.34.12  tasiminneva vamanātiyoge
                        pravṛddhe śoṇitaṃ ṣṭhīvati chardayati vā, tatra
                        jihvāniḥsaraṇamapasaraṇamakṣṇorvyāvṛttirhanusaṃhananaṃ tṛṣṇā hikkā jvaro
                        vaisaṃjñyamityaupadravā bhavanti; tamajāsṛkcandanośīrāñjanalājacūrṇaiḥ
                        saśarkarodakairmanthaṃ pāyayet, phalarasairvā saghṛtakṣaudraśarkaraiḥ
                        śuṅgābhirvā vaṭādīnāṃ peyāṃ siddhāṃ sakṣaudrāṃ varcogrāhibhirvā, payasā
                        jāṅgalarasena vā bhojayet, atisrutaśoṇitavidhānenopacaret; jihvāmatisarpitāṃ
                        kaṭukalavaṇacūrṇapraghṛṣṭāṃ tiladrākṣāpraliptāṃ vā+antaḥ pīḍayet, antaḥ
                        praviṣṭāyāmamlamanye tasya purastāt khādayeyuḥ; vyāvṛtte cākṣiṇī
                        ghṛtābhyakte pīḍayet, tṛṣṇādiṣu ca yathāsvaṃ pratikurvīta, visaṃjñe
                        veṇuvīṇāgītasvanaṃ śrāvayet//  
 Su.4.34.13  virecanātiyoge ca sacandrakaṃ
                        salilamadhaḥ sravati tato māṃsadhāvanaprakāśamuttarakālaṃ jīvaśoṇitaṃ ca,
                        tato gudaniḥsaraṇaṃ vepathurvamanātiyogopadravāścāsya bhavanti; tamapi
                        niḥsrutaśoṇitavidhānenopacaret, niḥsarpitagudasya gudamabhyajya
                        parisvedyāntaḥ pīḍayet kṣudrarogacikitsitaṃ vā vīkṣeta, vepathau
                        vātavyādhividhānaṃ kurvīta, jihvāniḥsaraṇādiṣūktaḥ pratīkāraḥ, atipravṛtte
                        vā jīvaśoṇite kāśmarīphalabadarīdūrvośīraiḥ śṛtena payasā
                        ghṛtamaṇḍāñjanayuktena suśītenāsthāpayet,
                        nyagrodhādikaṣāyekṣurasaghṛtaśoṇitasaṃsṛṣṭaiścainaṃ bastibhirupācaret,
                        śoṇitaṣṭhīvane raktapittaraktātīsārakriyāścāsya vidhadhyāt, nyagrodhādiṃ
                        cāsya vidadhyāt pānabhojaneṣu//  
 Su.4.34.14  jīvaśoṇitaraktapittayośca
                        jijñāsārthaṃ tasmin picuṃ plotaṃ vā kṣipet, yadyuṣṇodakaprakṣālitamapi
                        vastraṃ rañjayati tajjīvaśoṇitamavagantavyaṃ; sabhaktaṃ ca śune
                        dadyācchaktusaṃmiśraṃ vā, sa yadyupabhuñjīta tajjīvaśoṇitamavagantavyam;
                        anyathā raktapittamiti//  
 Su.4.34.15  saśeṣānnena bahudoṣeṇa
                        rūkṣeṇānilaprāyakoṣṭhenānuṣṇamasnigdhaṃ vā pītamauṣadhamādhmāpayati,
                        tatrānilamūtrapurīṣasaṅgaḥ samunnaddhodaratā pārśvabhaṅgo
                        gudabastinistodanaṃ bhaktāruciśca bhavati, taṃ cādhmānamityācakṣate;
                        tamupasvedyānāhavartidīpanabastikriyābhirupacaret//  
 Su.4.34.16  kṣāmeṇātimṛdukoṣṭhena
                        mandāgninā rūkṣeṇa vā+atitīkṣṇoṣṇātilavaṇamatirūkṣaṃ vā pītamauṣadhaṃ
                        pittānilau pradūṣya parikartikāmāpādayati, tatra gudanābhimeḍhrebastiśiraḥsu
                        sadāhaṃ parikartanamanilasaṅgo vāyuviṣṭambho bhaktāruciśca bhavati; tatra
                        picchābastiryaṣṭīmadhukakṛṣṇatilakalkamadhughṛtayuktaḥ, śītāmbupariṣiktaṃ
                        cainaṃ payasā bhuktavantaṃ ghṛtamaṇḍena yaṣṭīmadhukasiddhena tailena
                        vā+anuvāsayet//  
 Su.4.34.17 
                        krūrakoṣṭhasyātiprabhūtadopasya mṛdvauṣadhamavacāritaṃ samutkliśya doṣānna
                        niḥśeṣānapaharati, tataste doṣāḥ parisrāvamāpādayanti, tatra
                        daurbalyodaraviṣṭambhārucigātrasadanāni bhavanti, savedanau cāsya
                        pittaśleṣmāṇau parisravataḥ, taṃ parisrāvamityācakṣate;
                        tamajakarṇadhavatiniśapalāśabalākaṣāyairmadhusaṃyuktairāsthāpayet,
                        upaśāntadoṣaṃ snigdhaṃ ca bhūyaḥ saṃśodhayet//  
 Su.4.34.18  atirūkṣe+atisnigdhe vā  † bheṣajamavacāritamaprāptaṃ vātavarca udīrayati vegāghātena
                        vā, tadā pravāhikā bhavati; tatra savātaṃ sadāhaṃ saśūlaṃ guru picchilaṃ
                        śvetaṃ kṛṣṇaṃ saraktaṃ vā bhṛśaṃ pravāhamāṇaḥ kaphamupaviśati; tāṃ
                        parisrāvavidhānenopacaret//  
 Su.4.34.19  yastūrdhvamadho vā
                        bheṣajavegaṃ pravṛttamajñatvādvinihanti tasyopasaraṇaṃ hṛdi kurvanti doṣāḥ,
                        tatra pradhānamarmasantāpādvedanābhiratyarthaṃ pīḍyamāno dantān kiṭakiṭāyate
                             † udgatākṣo jihvāṃ
                        svādati pratāmyatyacetāśca bhavati, taṃ parivarjayanti mūrkhāḥ; tamabhyajya
                        dhānyasvedena svedayet, yaṣṭimadhukasiddhena ca tailenānuvāsayet,
                        śirovirecanaṃ cāsmai tīkṣṇaṃ vidadhyāt, tato yaṣṭimadhukamiśreṇa
                        taṇḍulāmbunā chardayet, yathādoṣocchrāyeṇa cainaṃ bastibhirupācaret//  
 Su.4.34.20  yastūrdhvamadho vā
                        pravṛttadoṣaḥ śītāgāramudakamanilamanyadvā seveta, tasya doṣāḥ
                        srotaḥsvavalīyamānā  † ghānībhāvamāpannā vātamūtraśakṛdgrahamāpādya vibadhyante † , tasyāṭopo dāho jvaro
                        vedanāśca tīvrā bhavanti; tamāśu vāmayitvā prāptakālāṃ kriyāṃ kurvīta;
                        adhobhāge tvadhobhāgadoṣaharadravyaṃ saindhavāmlamūtrasaṃsṛṣṭaṃ virecanāya
                        pāyayet, āsthāpanamanuvāsanaṃ ca yathādoṣaṃ vidadhyāt, yathādoṣamāhārakramaṃ
                        ca; ubhayatobhāge tūpadravaviśeṣān yathāsvaṃ pratikurvīta//  
 Su.4.34.21  yā tu virecane gudaparikartikā
                        tadvamane kaṇṭhakṣaṇanaṃ, yadadhaḥ parisravaṇaṃ sa ūrdhvabhāge
                        śleṣmaprasekaḥ, yā tvadhāḥ pravāhikā sā tūrdhvaṃ śuṣkodgārā iti//  
 Su.4.34.22  bhavati cātra yāstvetā
                        vyāpadaḥ proktā daśa pañca ca tattvataḥ/ etā virekātiyogaduryogāyogajāḥ
                        smṛtāḥ// 
 iti suśrutasaṃhitāyāṃ cikitsāsthāne vamanavirecanavyāpaccikitsitaṃ nāma
                        catustriṃśo+adhyāyaḥ //34// 
 
 
                    pañcatriṃśattamo+adhyāyaḥ/
                     Su.4.35.1  athāto
                        netrabastipramāṇapravibhāgacikitsitaṃ vyākhyāsyāmaḥ//  
 Su.4.35.2  yathovāca bhagavān
                        dhanvantariḥ//  
 Su.4.35.3  tatra snehādīnāṃ karmaṇāṃ
                        bastikarma pradhānatamamāhurācāryāḥ/ kasmāt anekakarmakaratvādbasteḥ; iha
                        khalu bastirnānāvidhadravyasaṃyogāddoṣāṇāṃ saṃśodhanasaṃśamanasaṃgrahaṇāni
                        karoti, kṣīṇaśukraṃ vājīkaroti, kṛśaṃ bṛṃhayati, sthūlaṃ karśayati, cakṣuḥ
                        prīṇayati, valīpalitamapahanti, vayaḥ sthāpayati//  
 Su.4.35.4  śarīropacayaṃ varṇaṃ
                        balamārogyamāyuṣaḥ/ kurute parivṛddhiṃ ca bastiḥ samyagupāsitaḥ//  
 Su.4.35.5  tathā
                            jvarātīsāratimirapratiśyāyaśirorogādhimanthārditākṣepakapakṣāghātaikāṅgasarvāṅgarogādhmānodarayoniśūlaśarkarāśūlavṛddhyupadaṃśānāhamūtrakṛcchragulmavātaśoṇitavātamūtrapurīṣodāvartaśukrārtavastanyanāśahṛddhanumanyāgrahaśarkarāśmarīmūḍhagarbhaprabhṛtiṣu †  cāsyarthamupayujyate//  
 Su.4.35.6  bhavati cātra bastirvāte ca
                        pitte ca kaphe rakte ca śasyate/ saṃsarge sannipāte ca bastireva hitaḥ
                        sadā//  
 Su.4.35.7  tatra
                        sāṃvatsarikāṣṭadviraṣṭavarṣāṇāṃ ṣaḍaṣṭadaśāṅgulapramāṇāni
                        kaniṣṭhikānāmikāmadhyamāṅgulipariṇāhānyagre+adhyardhāṅguladvyaṅgulārdhatṛtīyāṅgulasanniviṣṭakarṇikāni
                        kaṅkaśyenabarhiṇapakṣanāḍītulyapraveśāni mudgamāṣakalāyamātrasrotāṃsi
                        vidadhyānnetrāṇi/ teṣu cāsthāpanadravyapramāṇamāturahastasaṃmitena prasṛtena
                        saṃmitau prasṛtau dvau catvāro+aṣṭau ca vidheyāḥ//  
 Su.4.35.8  varṣāntareṣu †  netrāṇāṃ bastimānasya
                        caiva hi/ vayobalaśarīrāṇi samīkṣyotkarṣayedvidhim † //  
 Su.4.35.9  pañcaviṃśaterūrdhvaṃ
                        dvādaśāṅgulaṃ, mūle+aṅguṣṭhodaraparīṇāham, agre kaniṣṭhikodaraparīṇāham,
                        agre tryaṅgulasanniviṣṭakarṇikaṃ, gṛdhrapakṣanāḍīṃtulyapraveśaṃ,
                        kolāsthimātrachidraṃ, klinnakalāyamātrachidramityeke; sarvāṇi mūle
                        bastinibandhanārthaṃ dvikarṇikāni/ āsthāpanadravyapraṇāṇaṃ tu vihitaṃ
                        dvādaśaprasṛtāḥ/ saptatestūrdhvaṃ netrapramāṇametadeva, dravyapramāṇaṃ tu
                        dviraṣṭavarṣavat//  
 Su.4.35.10  mṛdurbastiḥ prayoktavyo
                        viśeṣādbālavṛddhayoḥ/ tayostīkṣṇaḥ prayuktastu bastirhiṃsyād balāyuṣī//  
 Su.4.35.11  ( † vraṇanetramaṣṭāṅgulaṃ mudgavāhisrotaḥ;
                        vraṇamavekṣya yathāsvaṃ snehakaṣāye vidadhīta//)  
 Su.4.35.12  tatra netrāṇi
                        suvarṇarajatatāmrāyorītidantaśṛṅgamaṇitarusāramayāni ślakṣṇāni dṛḍhāni
                        gopucchākṛtīnyṛjūni guṭikāmukhāni ca//  
 Su.4.35.13  bastayaśca  † bandhyā mṛdavo
                        nātivahalā dṛḍhāḥ pramāṇavanto gomahiṣavarāhājorabhrāṇām//  
 Su.4.35.14  netrālābhe hitā nāḍī
                        nalavaṃśāsthisaṃbhavā/ bastyalābhe hitaṃ carma sūkṣmaṃ vā tāntavaṃ ghanam//  
 Su.4.35.15  bastiṃ nirupadigdhaṃ tu
                        śuddhaṃ suparimārjitam/ mṛdvanuddhatahīnaṃ ca muhuḥ snehavimarditam//  
 Su.4.35.16  netrāmūle pratiṣṭhāpya nyubjaṃ
                        tu vivṛtānanam/ baddhvā lohena taptena carmasrotasi nirdahet//  
 Su.4.35.17  parivartya tato bastiṃ baddhvā
                        guptaṃ nidhāpayet/ āsthāpanaṃ ca tailaṃ ca yathāvattena dāpayet//  
 Su.4.35.18  tatra dvividho bastiḥ
                        nairūhikaḥ, snaihikaśca/ āsthāpanaṃ, nirūha ityanarthāntaraṃ; tasya vikalpo
                        mādhutailikaḥ; tasya prayāyaśabdo yāpano, yuktarathaḥ, siddhabastiriti/ sa
                        doṣanirharaṇāccharīranīrohaṇādvā nirūhaḥ, bayaḥsthāpanādāyuḥsthāpanādvā
                        āsthāpanam/ mādhutailikavidhānaṃ ca nirūhopakramacikitsite vakṣyāmaḥ/
                            yathāpramāṇaguṇavihitaḥ †  snehabastivikalpo+anuvāsanaḥ pādāva(pādāpa)kṛṣṭaḥ/
                        anuvasannapi na duṣyatyanudivasaṃ vā dīyata ityanuvāsanaḥ/ tasyāpi
                            vikalpo+ † ardhārdhamātrāvakṛṣṭo+aparihāryo mātrābastiriti//  
 Su.4.35.19  nirūhaḥ śodhano lekhī snaihiko
                        bṛṃhaṇo mataḥ/ nirūhaśodhitānmārgān samyak sneho+anugacchati/
                        apetasarvadoṣāsu nāḍīṣviva vahajjalam//  
 Su.4.35.20  sarvadoṣaharaścāsau śarīrasya
                        ca jīvanaḥ/ tasmādviśuddhadehasya snehabastirvidhīyate//  
 Su.4.35.21 
                        tatronmādabhayaśokapipāsārocakājīrṇārśaḥpāṇḍurogabhramamadamūrcchācchardikuṣṭhamehodarasthaulyaśvāsakāsakaṇṭhaśoṣaśophopasṛṣṭakṣatakṣīṇacatustrimāsagarbhiṇīdurbalāgnyasahā
                        bālavṛddhau ca vātarogādṛte kṣīṇā nānuvāsyā nāsthāpayitavyāḥ//  
 Su.4.35.22  udarī ca pramehī ca kuṣṭhī
                        sthūlaśca mānavaḥ/ avaśyaṃ sthāpanīyāste nānuvāsyāḥ kathañcana//  
 Su.4.35.23  asādhyatā vikārāṇāṃ
                        syādeṣāmanuvāsanāt/ asādhyatve+api bhūyiṣṭhaṃ gātrāṇāṃ sadanaṃ bhavet//  
 Su.4.35.24  pakvāśaye tathā śroṇyāṃ
                        nābhyadhastācca sarvataḥ/ samyakpraṇihito bastiḥ sthāneṣveteṣu tiṣṭhati//  
 Su.4.35.25  pakvāśayādbastivīryaṃ
                        khairdehamanusarpati/ vṛkṣamūle niṣiktānāmapāṃ vīryamiva drumam//  
 Su.4.35.26  sa cāpi sahasā bastiḥ kevalaḥ
                        samalo+api vā/ pratyeti vīryaṃ tvanilairapānādyairvinīyate//  
 Su.4.35.27  vīryeṇa bastirādatte
                        doṣānāpādamastakāt(n)/ pakvāśayastho+ambarago bhūmerarko rasāniva//  
 Su.4.35.28  sa kaṭīpṛṣṭhakoṣṭhasthān
                        vīryeṇāloḍya saṃcayān/ utkhātamūlān harati doṣāṇāṃ sādhuyojitaḥ//  
 Su.4.35.29  doṣatrayasya yasmācca prakope
                        vāyurīśvaraḥ/ tasmāttasyātivṛddhasya śarīramabhinighnataḥ//  
 Su.4.35.30  vāyorviṣahate vegaṃ nānyā
                        basterṛte kriyā/ pavanāviddhatoyasya velā vegamivodadheḥ//  
 Su.4.35.31  śarīropacayaṃ varṇaṃ
                        balamārogyamāyuṣaḥ/ kurute parivṛddhiṃ ca bastiḥ samyagupāsitaḥ//  
 Su.4.35.32  ata ūrdhvaṃ vyāpado vakṣyāmaḥ/
                        tatra netraṃ vicalitaṃ, vivartitaṃ, pārśvāvapīḍitam, atyutkṣiptam,
                        avasannaṃ, tiryakprakṣiptamiti ṣaṭ praṇidhānadoṣāḥ; atisthūlaṃ, karkaśam,
                        avanataṃ,  † aṇubhinnaṃ,
                        sannikṛṣṭaviprakṛṣṭakarṇikaṃ, sūkṣmāticchidram, atidīrgham,  † atihrasvam,
                        asrimadityekādaśa netradoṣāḥ; bahalatā, alpatā,  † sacchidratā, prastīrṇatā, durbaddhateti
                        pañca bastidoṣāḥ; atipīḍitatā, śithilapīḍitatā, bhūyo bhūyo+avapīḍanaṃ,
                        kālātikrama iti catvāraḥ pīḍanadoṣāḥ; āmatā, hīnatā, atimātratā, atiśītatā,
                        atyuṣṇatā, atitīkṣṇatā, atimṛdutā, atisnigdhatā, atirūkṣatā, atisāndratā,
                        atidravatā, ityekādaśa dravyadoṣāḥ;
                        avākśīrṣocchīrṣanyubjottānasaṅkucitadehasthitadakṣiṇapārśvaśāyinaḥ
                        pradānamiti sapta śayyādoṣāḥ; evametāścatuścatvāriṃśadvyāpado
                        vaidyanimittāḥ/ āturanimittāḥ pañcadaśa āturopadravacikitsite vakṣyante/
                        snehastvaṣṭabhiḥ kāraṇaiḥ pratihato na pratyāgacchati tribhirdoṣaiḥ,
                        aśanābhibhūto, malavyāmiśro, dūrānupraviṣṭo, asvinnasya, anuṣṇo,
                        alpambhuktavato, alpaśceti vaidyāturanimittā bhavanti/ ayogastūbhayoḥ,
                        ādhmānaṃ, parikartikā, parisrāvaḥ, pravāhikā, hṛdayopasaraṇam, aṅgapragraho,
                        atiyogo, jīvādānamiti nava vyāpado vaidyanimittā bhavanti//  
 Su.4.35.33  bhavati cātra ṣaṭsaptatiḥ
                        samāsena vyāpadaḥ parikīrtitāḥ/ tāsāṃ vakṣyāmi vijñānaṃ siddhiṃ ca
                        tadanantaram// 
 iti suśrutasaṃhitāyāṃ cikitsāsthāne
                        netrabastipramāṇapravibhāgacikitstitaṃ nāma pañcatriṃśo+adhyāyaḥ
                        //35// 
 
 
                    ṣaṭtriṃśattamo+adhyāyaḥ/
                     Su.4.36.1  athāto
                        netrabastivyāpaccikitsitaṃ vyākhyāsyāmaḥ//  
 Su.4.36.2  yathovāca bhagavān
                        dhanvantariḥ//  
 Su.4.36.3  atha netre vicalite tathā caiva
                        vivartite/ gude kṣataṃ rujā vā syāttatra sadyaḥkṣatakriyāḥ//  
 Su.4.36.4  atyutkṣipte+avasanne ca netre
                        pāyau bhavedrujā/ vidhiratrāpi pittaghnaḥ kāryaḥ snehaiśca secanam//  
 Su.4.36.5  tiryakpraṇihite netre tathā
                        pārśvāvapīḍite/ mukhasyāvaraṇādbastirna samyak pratipadyate/ ṛju netraṃ
                        vidheyaṃ syāttatra samyagvijānatā//  
 Su.4.36.6  atisthūle karkaśe ca
                            netre+astrimati † 
                        gharṣaṇāt/ gude bhavet kṣataṃ ruk ca sādhanaṃ tasya pūrvavat//  
 Su.4.36.7 
 † āsannakarṇike netre
                        bhinne+aṇau vā+apyapārthakaḥ/ avaseko bhavedbastestasmāddoṣān vivarjayet//  
 Su.4.36.8  prakṛṣṭakarṇike raktaṃ
                        gudamarmaprapīḍanāt/ kṣaratyatrāpi pittaghno vidhirbastiśca picchilaḥ//  
 Su.4.36.9  hrasve tvaṇusrotasi ca kleśo
                        bastiśca pūrvavat/ pratyāgacchaṃstataḥ kuryādrogān bastivighātajān//  
 Su.4.36.10  dīrghe mahāsrotasi ca
                        jñeyamatyavapīḍavat/ prastīrṇe bahale cāpi bastau durbaddhadoṣavat//  
 Su.4.36.11  bastāvalpe+alpatā vā+api
                        dravyasyālpā guṇā matāḥ/ durbaddhe  † cāṇubhinne ca vijñeyaṃ bhinnanetravat//  
 Su.4.36.12  atiprapīḍito bastiḥ
                            prayātyāmāśayaṃ † 
                        tataḥ/ vāterito nāsikābhyāṃ mukhato vā prapadyate//  
 Su.4.36.13  tatra tūrṇaṃ galāpīḍaṃ
                        kuryāccāpyavadhūnanam/ śiraḥkāyavirekau ca tīkṣṇau sekāṃśca śītalān//  
 Su.4.36.14  śanaiḥ prapīḍito bastiḥ
                        pakvādhānaṃ ca gacchati/ na ca saṃpādayatyarthaṃ tasmādyuktaṃ prapīḍayet//  
 Su.4.36.15  bhūyo bhūyo+avapīḍena
                        vāyurantaḥ prapīḍyate/ tenādhmānaṃ rujaścogrā yathāsvaṃ tatra bastayaḥ//  
 Su.4.36.16  kālātikramaṇāt kleśo
                        vyādhiścābhipravardhate/ tatra vyādhibalaghnaṃ tu bhūyo bastiṃ nidhāpayet//  
 Su.4.36.17  godopadehaśophau tu
                        sneho+apakvaḥ karoti hi/ tatra saṃśodhano bastirhitaṃ cāpi virecanam//  
 Su.4.36.18  hīnamātrāvubhau bastī
                        nātikāryakarau matau/ atimātrau tathā++ānāhaklamātīsārakārakau//  
 Su.4.36.19  mūrcchāṃ  † dāhamatīsāraṃ pittaṃ
                        cātyuṣṇatīkṣṇakau/ mṛduśītāvubhau vātavibandhādhmānakārakau//  
 Su.4.36.20  tatra hīnādiṣu hitaḥ
                        pratyanīkaḥ kriyāvidhiḥ/ gudabastyupadehaṃ tu kuryāt sāndro nirūhaṇaḥ//  
 Su.4.36.21  pravāhikāṃ vā
                        janayettanuralpaguṇāvahaḥ/ tatra sāndre tanuṃ bastiṃ tanau sāndraṃ ca
                        dāpayet//  
 Su.4.36.22  snigdho+atijāḍyakṛdrūkṣaḥ
                        stambhādhmānakṛducyate/ bastiṃ rūkṣamatisnigdhe snigdhaṃ rūkṣe ca dāpayet//  
 Su.4.36.23  atipīḍitavaddoṣān viddhi †  cāpyavaśīrṣake/
                        ucchīrṣake samunnāhaṃ bastiḥ kuryācca mehanam//  
 Su.4.36.24  tatrottaro hito bastiḥ
                            susvinnasya † 
                        sukhāvahaḥ/ nyubjasya bastirnāpnoti pakvādhānaṃ vimārgagaḥ//  
 Su.4.36.25  hṛdgudaṃ bādhate cātra vāyuḥ
                        koṣṭhamathāpi ca/ uttānasyāvṛte mārge bastirnāntaḥ prapadyate//  
 Su.4.36.26  netrasaṃvejanabhrānto
                        vāyuścāntaḥ prakupyati/ dehe saṅkucite dattaḥ sakthnorapyubhayostathā//  
 Su.4.36.27  na samyaganilāviṣṭo bastiḥ
                        pratyeti dehinaḥ/ sthitasya bastirdattastu kṣipramāyātyavāṅmukhaḥ//  
 Su.4.36.28  na cāśayaṃ tarpayati
                        tasmānnārthakaro hi saḥ/ nāpnoti bastirdattastu kṛtsnaṃ pakvāśayaṃ punaḥ//  
 Su.4.36.29  dakṣiṇāśritapārśvasya
                        vāmapārśvānugo yataḥ † /
                        nyubjādīnāṃ pradānaṃ ca basternaiva praśasyate//  
 Su.4.36.30 
 † paścādanilakopo+atra
                        yathāsvaṃ tatra kārayet/ vyāpadaḥ snehabastestu vakṣyante  † taccikitsite//  
 Su.4.36.31  ayogādyāstu vakṣyāmi vyāpadaḥ
                        sacikitsitāḥ/ anuṣṇo+alpauṣadho hīno bastirnaiti prayojitaḥ//  
 Su.4.36.32  viṣṭambhādhmānaśūlaiśca
                        tamayogaṃ pracakṣate/ tatra tīkṣṇo hito bastistīkṣṇaṃ cāpi virecanam//  
 Su.4.36.33  saśeṣānne+athavā bhukte
                        bahudoṣe ca yojitaḥ/ atyāśitasyātibahurbastirmandoṣṇa eva ca//  
 Su.4.36.34  anuṣṇalavaṇasneho
                        hyatimātro+athavā punaḥ/ tathā bahupurīṣaṃ ca kṣipramādhmāpayennaram//  
 Su.4.36.35  hṛtkaṭīpārśvapṛṣṭheṣu śūlaṃ
                        tatrātidāruṇam/ tatra tīkṣṇataro bastirhitaṃ cāpyanuvāsanam//  
 Su.4.36.36  atitīkṣṇotilavaṇo rūkṣo bastiḥ
                        prayojitaḥ/ sapittaṃ kopayedvāyuṃ kuryācca parikartikām//  
 Su.4.36.37  nābhibastigudaṃ tatra
                        chinattīvātidehinaḥ/ picchābastirhitastasya snehaśca madhuraiḥ śṛtaḥ//  
 Su.4.36.38  atyamlalavaṇastīkṣṇaḥ
                        parisrāvāya kalpate/ daurbalyamaṅgasādaśca jāyate tatra dehinaḥ//  
 Su.4.36.39  parisravettataḥ pittaṃ dāhaṃ
                        sañjanayedgude/ picchābastirhitastatra bastiḥ kṣīraghṛtena ca//  
 Su.4.36.40  pravāhikā bhavettīkṣṇānnirūhāt
                        sānuvāsanāt/ sadāhaśūlaṃ kṛcchreṇa kaphāsṛgupaveśyate//  
 Su.4.36.41  picchābastirhitastatra payasā
                        caiva bhojanam/ sarpirmadhurakaiḥ siddhaṃ tailaṃ cāpyanuvāsanam//  
 Su.4.36.42  atitīkṣṇo nirūho vā savāte
                        cānuvāsanaḥ/ hṛdayasyopasaraṇaṃ kurute vā savāte cānuvāsanaḥ//  
 Su.4.36.43  doṣaistatra rujastāstā mado
                        mūrcchā+aṅgagauravam/ sarvadoṣaharaṃ bastiṃ śodhanaṃ tatra dāpayet//  
 Su.4.36.44  rūksasya bahuvātasya tathā
                        duḥśāyitasya ca/ bastiraṅgagrahaṃ kuryādrūkso mṛdvalpabheṣajaḥ//  
 Su.4.36.45  tatrāṅgasādaḥ prastambho
                        jṛmbhodveṣṭanavepakāḥ/ parvabhedaśca tatreṣṭāḥ svedābhyañjanabastayaḥ//  
 Su.4.36.46 
                        atyuṣṇatīkṣṇo+atibahurdatto+atisveditasya ca/ alpadoṣasya vā bastiratiyogāya
                        kalpate//  
 Su.4.36.47  virecanātiyogena samānaṃ tasya
                        lakṣaṇam/ picchābastiprayogaśca tatra śītaḥ sukhāvahaḥ//  
 Su.4.36.48  atiyogāt paraṃ yatra jīvādānaṃ
                        viriktavat/ deyastatra hitaścāpsu picchābastiḥ saśoṇitaḥ//  
 Su.4.36.49  navaitā vyāpado yāstu nirūhaṃ
                        pratyudāhṛtāḥ/ snehabastiṣvapi hi tā vijñeyāḥ kuśalairiha//  
 Su.4.36.50  ityuktā vyāpadaḥ sarvāḥ
                        salakṣaṇacikitsitāḥ/ bhiṣajā ca tathā kāryaṃ yathaitā na bhavanti hi//  
 Su.4.36.51  paksādvireko vāntasya  † tataścāpi nirūhaṇam/
                        sadyo nirūḍho+anuvāsyaḥ saptarātrādvirecitaḥ// 
 iti suśrutasaṃhitāyāṃ cikitsāsthāne netrabastivyāpaccikitsitaṃ nāma
                        ṣaṭtriṃśo+adhyāyaḥ //36// 
 
 
                    saptatriṃśattamo+adhyāyaḥ/
                     Su.4.37.1 
                        athāto+anuvāsanottarabasticikitsitaṃ vyākhyāsyāmaḥ//  
 Su.4.37.2  yathovāca bhagavān
                        dhanvantariḥ//  
 Su.4.37.3  virecanāt saptarātre gate
                        jātabalāya vai/ kṛtānnāyānuvāsyāya samyagdeyo+anuvāsanaḥ//  
 Su.4.37.4  yathāvayo nirūhāṇāṃ yā mātrāḥ
                        parikīrtitāḥ/ pādāvakṛṣṭāstāḥ kāryāḥ snehabastiṣu dehinām//  
 Su.4.37.5  utsṛṣṭānilaviṇmūtre nare bastiṃ
                        vidhāpayet/ etairhi vihataḥ sneho naivāntaḥ pratipadyate//  
 Su.4.37.6  snehavastirvidheyastu
                        nāviśuddhasya dehinaḥ/ snehavīryaṃ tathā datte dehaṃ cānuvisarpati//  
 Su.4.37.7  ata ūrdhvaṃ pravakṣyāmi
                        tailānīha yathākramam/ pānānvāsananasyeṣu yāni hanyurgadān bahūn//  
 Su.4.37.8 
                        śaṭīpuṣkarakṛpṇāhvāmadanāmaradārubhiḥ/
                        śatāhvākuṣṭhayaṣṭyāhvavacābilvahutāśanaiḥ//  
 Su.4.37.9  supiṣṭairdviguṇakṣīraṃ tailaṃ
                        toyacaturguṇam/ paktvā bastau vidhātavyaṃ mūḍhavātānulomanam//  
 Su.4.37.10  arśāṃsi grahaṇīdoṣamānāhaṃ
                        viṣamajvaram/ kaṭhyūrupṛṣṭhakoṣṭhasthān vātarogāṃśca nāśayet//  
 Su.4.37.11 
                        vacāpuṣkarakuṣṭhailāmadanāmarasindhujaiḥ/
                        kākolīdvayayaṣṭyāhvamedāyugmanarādhipaiḥ//  
 Su.4.37.12 
                        pāṭhājīvakajīvantībhārgīcandanakaṭophalaiḥ/
                        saralāgurubilvāmbuvājigandhāgnivṛddhibhiḥ//  
 Su.4.37.13 
                        viḍaṅgāragvadhaśyāmātrivṛnmāgadhikardhibhiḥ/ piṣṭaistailaṃ pacet
                        kṣīrapañcamūlarasānvitam//  
 Su.4.37.14 
                        gulmānāhāgniṣaṅgārśograhaṇīmūtrasaṅginām/ anvāsasnavidhau yuktaṃ
                        śasyate+anilarogiṇām//  
 Su.4.37.15 
                        citrakātiviṣāpāṭhādantībilvavacāmipaiḥ/
                        saralāṃśumatīrāsnānīlinīcaturaṅgulaiḥ//  
 Su.4.37.16 
                        cavyājamodakākolīmedāyugmasuradrumaiḥ/
                        jīvakarṣabhavarṣābhūvastagandhāśatāhvayaiḥ//  
 Su.4.37.17 
                        reṇvaśvagandhāmañjiṣṭhāśaṭīpuṣkarataskaraiḥ/ sakṣīraṃ vipacettailaṃ
                        mārutāmayanāśanam//  
 Su.4.37.18 
                        gṛdhrasīkhañjakubjāṭhyamūtrodāvartarogiṇām/ śasyate+alpabalāgnīnāṃ bastāvāśu
                        niyojitam//  
 Su.4.37.19 
                        bhūtikairaṇḍavarṣābhūrāsnāvṛṣakarohiṣaiḥ/
                        daśamūlasahābhārgīṣaḍgranthāmaradārubhiḥ//  
 Su.4.37.20 
                        balānāgabalāmūrvāvājigandhāmṛtādvayaiḥ/
                        sahācaravarīviśvākākanāsāvidāribhiḥ//  
 Su.4.37.21  yavamāṣātasīkolakulatthaiḥ
                        kvathitaiḥ śṛtam/ jīvanīyapratīvāpaṃ tailaṃ kṣīracaturguṇam/  
 Su.4.37.22 
                        jaṅghorutrikapārśvāṃsabāhumanyāśiraḥsthitān/ hanyādvātavikārāṃstu
                        bastiyogairniṣevitam//  
 Su.4.37.23 
                        jīvantyatibalāmedākākolīdvayajīvakaiḥ/ ṛṣabhātiviṣākṛṣṇākākanāsāvacāmaraiḥ//  
 Su.4.37.24 
                        rāsnāmadanayaṣṭyāhvasaralābhīrucandanaiḥ/
                        svayaṅguptāśaṭīśṛṅgīkalasīsārivādvayaiḥ//  
 Su.4.37.25  piṣṭaistailaghṛtaṃ pakvaṃ
                        kṣīreṇāṣṭaguṇena tu/ taccānuvāsane deyaṃ śukrāgnibalavardhanam//  
 Su.4.37.26  bṛṃhaṇaṃ vātapittaghnaṃ
                        gulmānāhaharaṃ param/ nasye pāne ca saṃyuktamūrdhvajatrugadāpaham//  
 Su.4.37.27 
                        madhukośīrakāśmaryakaṭukotpalacandanaiḥ/
                        śyāmāpadmakajīmūtaśakrāhvātiviṣāmbubhiḥ//  
 Su.4.37.28  tailapādaṃ pacet sarpiḥ
                        payasā+aṣṭaguṇena ca/ nyagrodhādigaṇakvāthayuktaṃ bastiṣu yojitam//  
 Su.4.37.29 
                        dāhāsṛgdaravīsarpavātaśoṇitavidradhīn/ pittaraktajvarādyāṃśca hanyāt
                        pittakṛtān gadān//  
 Su.4.37.30 
                        mṛṇālotpalaśālūkasārivādvayakeśaraiḥ/
                        candanadvayabhūnimbapadmabījakaserukaiḥ//  
 Su.4.37.31 
                        paṭolakaṭukāraktāgundrāparpaṭavāsakaiḥ/ piṣṭaistailaghṛtaṃ †  pakvaṃ tṛṇamūlarasena
                        ca//  
 Su.4.37.32  kṣīradviguṇasṃyuktaṃ
                        bastikarmaṇi yojitam/ nasye+abhyañjanapāne vā hanyāt pittagadān bahūn//  
 Su.4.37.33 
                        triphalātiviṣāmūrvātrivṛccitrakavāsakaiḥ/
                        nimbāragvadhaṣaṭgranthāsaptaparṇaniśādvayaiḥ//  
 Su.4.37.34 
                        guḍūcīndrasurākṛṣṇākuṣṭhasarṣapanāgaraiḥ/ tailamebhiḥ samaiḥ pakvaṃ
                        surasādirasāplutam//  
 Su.4.37.35 
                        pānābhyañjanagaṇḍūṣanasyabastiṣu yojitam/ sthūlatālasyakaṇḍvādīn
                        jayetkaphakṛtān gadān//  
 Su.4.37.36 
                        pāṭhājamodāśārṅgeṣṭāpippalīdvayanāgaraiḥ/
                        saralāgurukālīyabhārgīcavyāmaradrumaiḥ//  
 Su.4.37.37 
                        maricailābhayākaṭvīśaṭīgranthikakaṭphalaiḥ/ tailameraṇḍatailaṃ vā
                        pakvamebhiḥ  † samāyutam//  
 Su.4.37.38  vallīkaṇṭakamūlābhyāṃ kvāthena
                        dviguṇena ca/ hanyādanvāsanairdattaṃ sarvān kaphakṛtān gadān//  
 Su.4.37.39 
                        viḍaṅgodīcyasindhūtthaśaṭīpuṣkaracitrakaiḥ/
                        kaṭphalātiviṣābhārgīvacākuṣṭhasurāhvayaiḥ//  
 Su.4.37.40 
                        medāmadanayaṣṭyāhvaśyāmāniculanāgaraiḥ/
                        śatāhvānīlinīrāsnākalasīvṛṣareṇubhiḥ//  
 Su.4.37.41 
                        bilvājamodakṛṣṇāhvādantīcavyanarādhipaiḥ/ tailameraṇḍatailaṃ vā
                        muṣkakādirasāplutam//  
 Su.4.37.42 
                        plīhodāvartavātāsṛggulmānāhakaphāmayān/ pramehaśarkarārśāṃsi
                        hanyādāśvanuvāsanaiḥ//  
 Su.4.37.43  aśuddhamapi vātena
                        kevalenātipīḍitam/ ahorātrasya kāleṣu sarveṣvevānuvāsayet//  
 Su.4.37.44  rūkṣasya bahūvātasya dvau
                        trīnapyanuvāsanān/ dattvā snigdhatanuṃ jñātvā tataḥ paścānnirūhayet//  
 Su.4.37.45  asnigdhamapi vātena
                        kevalenātipīḍitam/ snehapragāḍhairmatimānnirūhaiḥ samupācaret//  
 Su.4.37.46  atha samyaṅgirūḍhaṃ tu
                        vātādiṣvanuvāsayet/ bilvayaṣṭyāhvamadanaphalatailairyathākramam//  
 Su.4.37.47  rātrau bastiṃ na dadyāttu
                        doṣotkleśo hi rātrijaḥ/ snehavīryayutaḥ kuryādādhmānaṃ gauravaṃ jvaram//  
 Su.4.37.48  ahni sthānasthite doṣe vahnau
                        cānnarasānvite/ sphuṭasrotomukhe dehe snehaujaḥ parisarpati//  
 Su.4.37.49  pitte+adhike kaphe kṣīṇe rūkṣe
                        vātarugardite/ nare rātrau tu dātavyaṃ kāle coṣṇe+anuvāsanam//  
 Su.4.37.50  uṣṇe pittādhike vā+api divā
                        dāhādayo gadāḥ/ saṃbhavanti  † yatastasmāt pradoṣe yojayedbhiṣak//  
 Su.4.37.51  śīte vasante ca divā
                        grīṣmaprāvṛṅghanātyaye/ snehyo dinānte pānoktān doṣān parijihīrṣatā//  
 Su.4.37.52  ahorātrasya kāleṣu
                        sarveṣvevānilādhikam/ tīvrāyāṃ ruji jīrṇānnaṃ bhojayitvā+anuvāsayet//  
 Su.4.37.53  na cābhuktavataḥ snehaḥ
                        praṇidheyaḥ kathañcana/ śuddhatvācchūnyakoṣṭhasya sneha ūrdhvaṃ samutpatet//  
 Su.4.37.54  sadā+anuvāsayeccāpi
                        bhojayitvā++ārdrapāṇinam/ jvaraṃ vidagdhabhuktasya kuryāt snehaḥ
                        prayojitaḥ//  
 Su.4.37.55  na cātisnigdhamaśanaṃ
                        bhojayitvā+anuvāsayet/ madaṃ mūrcchāṃ ca janayed dvidhā snehaḥ prayojitaḥ//  
 Su.4.37.56  rūkṣaṃ bhuktavato hyannaṃ
                        balaṃ varṇaṃ ca hāpayet/ yuktasnehamato jantuṃ bhojayitvā+anuvāsayet//  
 Su.4.37.57 
                        yūṣakṣīrarasaistasmādyathāvyādhi samīkṣya vā/ yathocitāt pādahīnaṃ
                        bhojayitvā+anuvāsayet//  
 Su.4.37.58  athānuvāsyaṃ
                        svabhyaktamuṣṇāmbusveditaṃ śanaiḥ/ bhojayitvā yathāśāstraṃ kṛtacaṅkramṇaṃ
                        tataḥ//  
 Su.4.37.59  visṛjya ca śakṛnmūtraṃ yojayet
                        snehabastinā/ praṇidhānavidhānaṃ tu nirūhe saṃpravakṣyate//  
 Su.4.37.60  tataḥ praṇihitasneha uttāno
                        vākśataṃ bhavet/ prasāritaiḥ sarvagātraistathā vīryaṃ visarpati//  
 Su.4.37.61  tāḍayettalayorenaṃ trīṃstrīn
                        vārāñchanaiḥ śanaiḥ/ sphicoścainaṃ tataḥ śayyāṃ trīn vārānutkṣipettataḥ//  
 Su.4.37.62  evaṃ praṇihite bastau
                        mandāyāso+atha mandavāk/ svāstīrṇe śayane kāmamāsītācārike rataḥ//  
 Su.4.37.63  sa tu saindhavacūrṇena  † śatāhvena ca yojitaḥ/
                        deyaḥ sukhoṣṇaśca tathā nireti sahasā sukham//  
 Su.4.37.64  yasyānuvāsano dattaḥ
                        sakṛdanvakṣamāvrajet/ atyauṣṇyādatitaikṣṇyādvā vāyunā vā prapīḍitaḥ//  
 Su.4.37.65  savāto+adhikamātro vā
                        gurutvādvā sabheṣajaḥ/ tasyānyo+alpataro deyo na hi snihyatyatiṣṭhati//  
 Su.4.37.66  viṣṭabdhānilaviṇmūtraḥ
                            snehahīne+anuvāsane † / dāhaklamapravāhārtikaraścātyanuvāsanaḥ//  
 Su.4.37.67  sānilaḥ sapurīṣaśca snehaḥ
                        pratyeti yasya tu/ oṣacoṣau vinā śīghraṃ sa samyaganuvāsitaḥ//  
 Su.4.37.68  jīrṇānnamatha sāyāhne snehe
                        pratyāgate punaḥ/ laghvannaṃ bhojayet kāmaṃ dīptāgnistu naro yadi//  
 Su.4.37.69  prātaruṣṇodakaṃ  † deyaṃ
                        dhānyanāgarasādhitam/ tenāsya dīpyate vahnirbhaktākāṅkṣā ca jāyate//  
 Su.4.37.70  snehabastikrameṣvevaṃ
                        vidhimāhurmanīṣiṇaḥ/ anena vidhinā ṣaḍ vā sapta vā+aṣṭau navaiva vā//  
 Su.4.37.71  vidheyā bastayasteṣāmantarā tu
                        nirūhaṇam/ dattastu prathamo bastiḥ snehayedbastivaṅkṣaṇau//  
 Su.4.37.72  samyagdatto dvitīyastu
                        mūrdhasthamanilaṃ jayet/ janayedbalavarṇau ca tṛtīyastu prayojitaḥ//  
 Su.4.37.73  rasaṃ caturtho raktaṃ tu
                        pañcamaḥ snehayettathā/ ṣaṣṭhastu snehayenmāṃsaṃ medaḥ saptama eva ca//  
 Su.4.37.74  aṣṭamo navamaścāsthi majjānaṃ
                        ca yathākramam/ evaṃ śukragatān doṣān dviguṇaḥ sādhu sādhayet//  
 Su.4.37.75  aṣṭādaśāṣṭādaśakān bastīnāṃ yo
                        niṣevate/ yathokena vidhānena parihārakrameṇa ca//  
 Su.4.37.76  sa kuñjarabalo+aśvasya
                        javaistulyo+amaraprabhaḥ/ vītapāpmā śrutadharaḥ sahasrāyurnaro bhavet//  
 Su.4.37.77  snehabastiṃ nirūhaṃ vā
                        naikamevātiśīlayet/ snehādagnivadhotkleśau nirūhāt pavanādbhayam//  
 Su.4.37.78  tasmānnirūḍho+anuvāsyo
                        nirūhyaścānuvāsitaḥ/ naivaṃ pittakaphotkleśau syātāṃ na pavanādbhayam//  
 Su.4.37.79  rūkṣāya bahuvātāya snehavastiṃ
                        dine dine/ dadyādvaidyastato+anyeṣāmagnyābādhabhayāttryahāt//  
 Su.4.37.80  sneho+alpamātro rūkṣāṇāṃ
                        dīrghakālamanatyayaḥ/ tathā nirūhaḥ snigdhānāmalpamātraḥ praśasyate//  
 Su.4.37.81  ata ūrdhvaṃ pravakṣyāmi
                        vyāpadaḥ snehabastijāḥ/ balavanto yadā doṣāḥ koṣṭhe syuranilādayaḥ//  
 Su.4.37.82  alpavīryaṃ tadā
                        snehamabhibhūya pṛthagvidhān/ kurvantyupadravān snehaḥ sa cāpi na
                        nivartate//  
 Su.4.37.83  tatra vātābhibhūte tu snehe
                        mukhakaṣāyatā/ jṛmbhā vātarujastāstā vepathurviṣamajvaraḥ//  
 Su.4.37.84  pittābhibhūte snehe tu
                        mukhasya kaṭutā bhavet/  † dāhastṛṣṇā jvaraḥ svedo netramūtrāṅgapītatā//  
 Su.4.37.85  śleṣmābhibhūte snehe tu
                        praseko madhurāsyatā/ gauravaṃ chardirucchvāsaḥ kṛcchrācchītajvaro+aruciḥ//  
 Su.4.37.86  tatra doṣābhibhūte tu snehe
                        bastiṃ nidhāpayet/ yathāsvaṃ doṣaśamanānyupayojyāni yāni ca//  
 Su.4.37.87  atyāśite+annābhibhavāt sneho
                        naiti yadā tadā/ gururāmāśayaḥ śūlaṃ vāyoścāpratisaṃcaraḥ//  
 Su.4.37.88  hṛtpīḍā mukhavairasyṃa śvāso
                        mūrcchā bhramo+aruciḥ/ tatrāpatarpaṇasyānte dīpano vidhiriṣyate//  
 Su.4.37.89  aśuddhasya malonmiśraḥ sneho
                        naiti yadā punaḥ/ tadā+aṅgasadanādhmāne śvāsaḥ śūlaṃ ca jāyate//  
 Su.4.37.90  pakvāśayagurutvaṃ ca tatra
                        dadyānnirūhaṇam/ tīkṣṇaṃ tīkṣṇauṣadhaireva siddhaṃ cāpyanuvāsanam//  
 Su.4.37.91  śuddhasya dūrānusṛte snehe
                        snehasya darśanam/ gātreṣu sarvendriyāṇāmupalepo+avasādanam//  
 Su.4.37.92  snehagandhi mukhaṃ cāpi
                        kāsaśvāsāvarocakaḥ/ atipīḍitavattatra siddhirāsthāpanaṃ tathā//  
 Su.4.37.93  asvinnasyāviśuddhasya
                        sneho+alpaḥ saṃprayojitaḥ/ śīto mṛduśca nābhyeti tato mandaṃ  † pravāhate//  
 Su.4.37.94  vibandhagauravādhmānaśūlāḥ
                        pakvāśayaṃ prati/ tatrāsthāpanamevāśu prayojyaṃ sānuvāsanam//  
 Su.4.37.95  alpaṃ bhuktavato+alpo hi sneho
                        mandaguṇastathā/ datto naiti klamotkleśau bhṛśaṃ cāratimāvahet//  
 Su.4.37.96  tatrāpyāsthāpanaṃ kāryaṃ
                        śodhanīyena bastinā/ (anvāsanaṃ ca snehena śodhanīyena śasyate † )//  
 Su.4.37.97  ahorātrādapi snehaḥ
                        pratyāgacchanna duṣyati/ kuryādbastiguṇāṃścāpi jīrṇastvalpaguṇo bhavet//  
 Su.4.37.98  yasya nopadravaṃ kuryāt
                        snehabastiraniḥsṛtaḥ/ sarvo+alpo vā++āvṛto raukṣyādupekṣyaḥ sa vijānatā//  
 Su.4.37.99  anāyāntaṃ tvahorātrāt snehaṃ
                        saṃśodhanairharet/ snehabastāvanāyāte nānyaḥ sneho vidhīyate//  
 Su.4.37.100  ityuktā vyāpadaḥ sarvā
                        salakṣaṇacikitsitāḥ/ basteruttarasaṃjñasya vidhiṃ vakṣyāmyataḥ param//  
 Su.4.37.101  caturdaśāṅgulaṃ
                        netramāturāṅgulasaṃmitam/  † mālatīpuṣpavṛntāgraṃ chidraṃ sarṣapanirgamam//  
 Su.4.37.102  snehapramāṇaṃ paramaṃ
                        prakuñcaścātra kīrtitaḥ/ pañcaviṃśādadho mātrāṃ vidadhyādbuddhikalpitam//  
 Su.4.37.103  niviṣṭakarṇikaṃ madhye
                        nārīṇāṃ caturaṅgule/ mūtrasrotaḥparīṇāhaṃ mudgavāhi daśāṅgulam//  
 Su.4.37.104  meḍhrāyāmasamaṃ
                        kecidicchanti khalu tadvidaḥ/ tāsāmapatyamārge tu nidadhyāccaturaṅgulam//  
 Su.4.37.105  dvyaṅgulaṃ mūtramārge tu
                        kanyānāṃ tvekamaṅgulam/ vidheyaṃ cāṅgulaṃ tāsāṃ vidhivadvakṣyate yathā//  
 Su.4.37.106  snehasya prasṛtaṃ cātra
                        svāṅgulīmūlasaṃmitam/ deyaṃ pramāṇaṃ paramamarvāg buddhivikalpitam//  
 Su.4.37.107  aurabhraḥ śaukaro vā+api
                        bastirājaśca pūjitaḥ/ tadalābhe prayuñjīta galacarma tu pakṣiṇām//  
 Su.4.37.108  (tasyālābhe dṛteḥ pādo
                        mṛducarma tato+api vā † )/ athāturamupasnigdhaṃ svinnaṃ praśithilāśayam//  
 Su.4.37.109  yavāgūṃ saghṛtakṣīrāṃ
                        pītavantaṃ yathābalam/ niṣaṇṇamājānusame pīṭhe sopāśraye samam//  
 Su.4.37.110  svabhyaktabastimūrdhānaṃ
                        tailenoṣṇena mānavam/ tataḥ samaṃ sthāpayitvā nālamasya praharṣitam//  
 Su.4.37.111  pūrvaṃ śalākayā+anviṣya tato
                        netramanantaram/ śanaiḥ śanairghṛtābhyaktaṃ vidadhyādaṅgulāni ṣaṭ//  
 Su.4.37.112  meḍhrayāmasamaṃ
                        kecidicchanti praṇidhānakam/ tato+avapīḍayedbastiṃ śanairnetraṃ ca
                        nirharet//  
 Su.4.37.113  tataḥ
                        pratyāgatasnehamaparāhṇe vicakṣaṇaḥ/ bhojayet payasā  † mātrāṃ yūṣeṇātha rasena vā//  
 Su.4.37.114  anena vidhinā
                        dadyādbastīṃstrīṃścaturo+api vā/ ūrdhvajānvai striyai dadyāduttānāyai
                        vicakṣaṇaḥ//  
 Su.4.37.115  samyak prapīḍayedyoniṃ
                        dadyāt sumṛdupīḍitam/ trikarṇikena netreṇa dadyādyonimukhaṃ prati//  
 Su.4.37.116  garbhāśayaviśuddhyarthaṃ
                        snehena dviguṇena tu/  † kvāthapramāṇaṃ prasṛtaṃ striyā dviprasṛtaṃ bhavet//  
 Su.4.37.117  kanyetarasyāḥ
                        kanyāyāstadvadbastipramāṇakam/ apratyāgacchati bhiṣag bastāvuttarasaṃjñite//  
 Su.4.37.118  bhūyo bastiṃ nidadhyāttu
                        saṃyuktaṃ śodhanairgaṇaiḥ/ gude vartiṃ nidadhyādvā śodhanadravyasaṃbhṛtām//  
 Su.4.37.119  praveśayedvā matimān
                        bastidvāramathaiṣaṇīm/ pīḍayedvā+apyadho nābherbalenottaramuṣṭinā//  
 Su.4.37.120  āragvadhasya patraistu
                        nirguṇḍyāḥ svarasena ca/ kuryādgomūtrapiṣṭeṣu vartīrvā+api sasaindhavāḥ//  
 Su.4.37.121  mudgailāsarṣapasamāḥ
                        pravibhajya vayāṃsi tu/ basterāgamanārthāya tā nidadhyāchalākayā//  
 Su.4.37.122 
                        āgāradhūmabṛhatīpippalīphalasaindhavaiḥ/ kṛtā vā śuktagomūtrasurāpiṣṭaiḥ
                        sanāgaraiḥ//  
 Su.4.37.123  anuvāsanasiddhiṃ ca vīkṣya
                        karma prayojayet/ śarkarāmadhumiśreṇa śītena madhukāmbunā//  
 Su.4.37.124  dahyamāne tadā bastau
                        dadyādbastiṃ vicakṣaṇaḥ/ kṣīravṛkṣakaṣāyeṇa payasā śītalena ca//  
 Su.4.37.125  śukraṃ duṣṭaṃ śoṇitaṃ
                        cāṅganānāṃ puṣpodrekaṃ tasya nāṇaṃ ca kaṣṭam/ mūtrāghātānmūtradoṣān
                        pravṛddhān yonivyādhiṃ saṃsthitiṃ cāparāyāḥ//  
 Su.4.37.126  śukrotsekaṃ śarkarāmaśmarīṃ
                        ca śūlaṃ bastau vaṅkṣaṇe mehane ca/ ghorānanyān bastijāṃścāpi rogān hitvā
                        mehānuttaro hanti bastiḥ//  
 Su.4.37.127  samyagdattasya liṅgāni
                        vyāpadaḥ krama eva ca/ basteruttarasaṃjñasya samānaṃ snehabastinā// 
 iti suśrutasaṃhitāyāṃ cikitsāsthāne+anuvāsanottarabasticikitsitaṃ nāma
                        saptaviṃśo+adhyāyaḥ//37//  
 
 
                    aṣṭatriṃśattamo+adhyāyaḥ/
                     Su.4.38.1  athāto nirūhakramacikitsitaṃ
                        vyākhyāsyāmaḥ//  
 Su.4.38.2  yathovāca bhagavān
                        dhanvantariḥ//  
 Su.4.38.3  athānuvāsitamāsthāpayet;
                        svabhyaktasvinnaśarīramutsṛṣṭabahirvegamavāte śucau veśmani madhyāhne
                        pratatāyāṃ śayyāyāmadhaḥsuparigrahāyāṃ
                        śroṇipradeśaprativyūḍhāyāmanupadhānāyāṃ
                        vāmapārśvaśāyinamākuñcitadakṣiṇasakthimitaraprasāritasakthiṃ sumanasaṃ
                        jīrṇānnaṃ vāgyataṃ suniṣaṇṇadehaṃ viditvā, tato vāmapādasyopari netraṃ
                        kṛtvetarapādāṅguṣṭhāṅgulibhyāṃ karṇikāmupari niṣpīḍya,
                        savyapāṇikaniṣṭhikānāmikābhyāṃ bastermukhārdhaṃ saṅkocya,
                            madhyamāpradeśinyaṅguṣṭhairardhaṃ †  tu vivṛtāsyaṃ kṛtvā, bastāvauṣadhaṃ prakṣipya,
                        dakṣiṇahastāṅguṣṭhena pradeśinīmadhyamābhyāṃ
                            cānusiktamanāyatamabudbudamasaṅkucitamavātamauṣadhāsannamupasaṃgṛhya † , punarupari taditareṇa
                        gṛhītvā dakṣiṇenāvasiñcet, tataḥ sūtreṇaivauṣadhānte dvistrirvā++āveṣṭya
                        badhnīyāt, atha dakṣiṇenottānena pāṇinā bastiṃ gṛhītvā
                        vāmahastamadhyamāṅgulipradeśinībhyāṃ netramupasaṃgṛhyāṅguṣṭena netradvāraṃ
                        pidhāya, ghṛtābhyaktāgranetraṃ ghṛtāktamupādāya prayacchedanupṛṣṭhavaṃśaṃ
                        samamunmukhamākarṇikaṃ netraṃ praṇidhatsveti brūyāt//  
 Su.4.38.4  bastiṃ savye kare kṛtvā
                        dakṣiṇenāvapīḍayet/ ekenaivāvapīḍena na drutaṃ na vilambitam//  
 Su.4.38.5  tato netramapanīya triṃśanmātrāḥ
                             † pīḍanakālādupekṣyottiṣṭhetyāturaṃ brūyāt/
                            athāturamupaveśayedutkuṭukaṃ †  bastyāgamanārtham/ nirūhapratyāgamanakālastu muhūrto
                        bhavati//  
 Su.4.38.6  anena vidhinā bastiṃ
                        dadyādbastiviśāradaḥ/ dvitīyaṃ vā tṛtīyaṃ vā caturthaṃ vā yathārthataḥ//  
 Su.4.38.7  samyaṅnirūḍhaliṅge tu prāote
                        bastiṃ nivārayet/ viśeṣāt sukumārāṇāṃ hīna eva kramo hitaḥ//  
 Su.4.38.8  api hīnakramaṃ kuryānna tu
                        kuryādatikramam/ yasya  † syādbastiralpo+alpavego hīnamalānilaḥ//  
 Su.4.38.9  durnirūḍhaḥ sa vijñeyo
                        mūtrārtyarucijāḍyavān/ yānyeva prāṅmayoktāni liṅgānyativirecite//  
 Su.4.38.10  tānyevātinirūḍhe+api vijñeyāni
                        vipaścitā/ yasya krameṇa gacchanti viṭpittakaphavāyavaḥ//  
 Su.4.38.11  lāghavaṃ copajāyeta sunirūḍhaṃ
                        tamādiśet/ sunirūḍhaṃ tato jantuṃ snātavantaṃ tu bhojayet † //  
 Su.4.38.12  pittaśleṣmānilāviṣṭaṃ
                        kṣīrayūṣarasaiḥ kramāt/ sarvaṃ vā jāṅgalarasairbhojayedavikāribhiḥ//  
 Su.4.38.13  tribhāgahīnamardhaṃ vā
                        hīnamātramathāpi vā/ yathāgnidoṣaṃ mātreyaṃ bhojanasya vidhīyate//  
 Su.4.38.14  anantaraṃ tato
                        yuñjyādyathāsvaṃ snehabastinā/ viviktatā manastuṣṭiḥ snigdhatā
                        vyādhinigrahaḥ//  
 Su.4.38.15  āsthāpanasnehabastyoḥ
                        samyagdāne tu lakṣaṇam/ tadahastasya pavanādbhayaṃ balavadiṣyate//  
 Su.4.38.16  rasaudanastena
                        śastastadahaścānuvāsanam/ paścādagnibalaṃ matvā pavanasya ca ceṣṭitam//  
 Su.4.38.17  annopastambhite koṣṭhe
                        snehabastirvidhīyate/ anāyāntaṃ muhūrtāttu nirūhaṃ śodhanairharet//  
 Su.4.38.18  tīkṣṇairnirūhairmatimān
                        kṣāramūtrāmlasaṃyutaiḥ/ viguṇānilaviṣṭabdhaṃ ciraṃ tiṣṭhannirūhaṇam//  
 Su.4.38.19  śūlāratijvarānāhānmaraṇaṃ vā
                        pravartayet/ natu bhuktavato deyamāsthāpanamiti sthitiḥ//  
 Su.4.38.20  visūcikāṃ vā janayecchadiṃ
                        vā+api sudāruṇām/ kopayet sarvadoṣān vā tasmāddadyādabhojine//  
 Su.4.38.21  jīrṇānnasyāśaye doṣāḥ puṃsaḥ
                        pravyaktimāgatāḥ/ niḥśeṣāḥ sukhamāyānti bhojanenāprapīḍitāḥ//  
 Su.4.38.22 
                        navā++āsthāpanavikṣiptamannamagniḥ pradhāvati/ tasmādāsthāpanaṃ deyaṃ
                        nirāhārāya jānatā//  
 Su.4.38.23  āvasthikaṃ kramaṃ cāpi buddhvā
                        kāryaṃ nirūhaṇam/ male+apakṛṣṭe doṣāṇāṃ balavattvaṃ na vidyate//  
 Su.4.38.24  kṣīrāṇyamlāni mūtrāṇi snehāḥ
                        kvāthā rasāstathā/ lavaṇāni phalaṃ kṣaudraṃ śatāhvā sarṣapaṃ vacā//  
 Su.4.38.25  elā trikaṭukaṃ rāsnā saralo
                        devadāru ca/ rajanī madhukaṃ hiṅgu kuṣṭhaṃ saṃśodhanāni ca//  
 Su.4.38.26  kaṭukā śarkarā mustamuśīraṃ
                        candanaṃ śaṭī/ mañjiṣṭhā madanaṃ caṇḍā trāyamāṇā rasāñjanam//  
 Su.4.38.27  bilvamadhyaṃ yavānī ca phalinī
                        śakrajā yavāḥ/ kākolī kṣīrakākolī jīvakarṣabhakāvubhau//  
 Su.4.38.28  tathā medā mahāmedā
                        ṛddhirvṛddhirmadhūlikā/ nirūheṣu yathālābhameṣa vargo vidhīyate//  
 Su.4.38.29  svasthe kvāthasya  † catvāro bhāgāḥ snehasya
                        pañcamaḥ/ kuddhe+anile caturthastu ṣaṣṭhaḥ pitte kaphe+aṣṭamaḥ//  
 Su.4.38.30  sarveṣu cāṣṭamo bhāgaḥ
                        kalkānāṃ lavaṇaṃ punaḥ/ kṣaudraṃ mūtraṃ phalaṃ kṣīramamlaṃ māṃsarasaṃ
                        tathā//  
 Su.4.38.31  yuktyā prakalpayeddhīmān nirūh
                        kalpanā tviyam//  
 Su.4.38.32 
                        kalkasnehakaṣāyāṇāmavivekādbhiṣagvaraiḥ/  † basteḥ sukalpanā proktā tasya dānaṃ yathārthakṛt//  
 Su.4.38.33  dattvā++ādau saindhavasyākṣaṃ
                        madhunaḥ prasṛtadvayam/ pātre talena mathnīyāttadvat  † snehaṃ śanaiḥ śanaiḥ//  
 Su.4.38.34  samyak sumathite dadyāt
                        phalakalkamataḥ param/ tato yathocitān kalkān bhāgaiḥ svaiḥ ślakṣṇapeṣitān//  
 Su.4.38.35  gambhīre
                        bhājane+anyasminmaśnīyāttaṃ khajena ca/ yathā vā sādhu manyeta na sāndro na
                        tanuḥ samaḥ//  
 Su.4.38.36  rasakṣīrāmlamūtrāṇāṃ
                        doṣāvasthāmavekṣya tu/ kaṣāyaprasṛtān pañca supūtāṃstatra dāpayet//  
 Su.4.38.37  ata ūrdhvaṃ
                            dvādaśaprasṛtān † 
                        vakṣyāmaḥ/ dattvā++ādau saindhavasyākṣaṃ madhunaḥ prasṛtidvayam/ vinirmathya
                        tato dadyāt snehasya prasṛtitrayam//  
 Su.4.38.38  ekībhūte tataḥ snehe kalkasya
                        prasṛtiṃ kṣipet/ saṃmūrcchite kaṣāyaṃ tu catuḥprasṛtisaṃmitam//  
 Su.4.38.39  vitarecca tadāvāpamante
                        dviprasṛtonmitam/ evaṃ prakalpito bastirdvādaśaprasṛto bhavet//  
 Su.4.38.40  jyeṣṭhāyāḥ khalu mātrāyāḥ
                        pramāṇamidamīritam/ apahrāse bhiṣakkuryāttadvat prasṛtihāpanam//  
 Su.4.38.41  yathāvayo nirūhāṇāṃ
                        kalpaneyamudāhṛtā/ saindhavādidravāntānāṃ siddhikāmairbhiṣagvaraiḥ//  
 Su.4.38.42  ata ūrdhvaṃ pravakṣyante
                        bastayo+atra vibhāgaśaḥ/ yathādoṣaṃ prayuktā ye hanyurnānāvidhān gadān//  
 Su.4.38.43 
                        śampākorubuvarṣābhūvājigandhāniśācchadaiḥ/
                        pañcamūlībalārāsnāguḍūcīsuradārubhiḥ//  
 Su.4.38.44  kvathitaiḥ
                        pālikairebhirmadanāṣṭakasaṃyutaiḥ/
                        kalkairmāgadhikāmbhodahapuṣāmisisaindhavaiḥ//  
 Su.4.38.45 
                        vatsāhvayapriyaṅgūgrāyaṣṭyāhvayarasāñjanaiḥ/ dadyādāsthāpanaṃ koṣṇaṃ
                        kṣaudrādyairabhisaṃskṛtam//  
 Su.4.38.46 
                        pṛṣṭhorutrikaśūlāśmaviṇmūtrānilasaṅginām/ grahaṇīmārutārśoghnaṃ
                        raktamāṃsabalapradam//  
 Su.4.38.47 
                        guḍūcītriphalārāsnādaśamūlabalāpalaiḥ/ kvathitaiḥ ślakṣṇapiṣṭastu
                            priyaṅgughanasaindhavaiḥ † //  
 Su.4.38.48 
                        śatapuṣpāvacākṛṣṇāyavānīkuṣṭhabilvajaiḥ/ saguḍairakṣamātraistu
                        madanārdhapalānvitaiḥ//  
 Su.4.38.49 
                        kṣaudratailaghṛtakṣīraśuktakāñjikamastubhiḥ/ samāloḍya ca mūtreṇa
                        dadyādāsthāpanaṃ param//  
 Su.4.38.50 
                        tejovarṇabalotsāhavīryāgniprāṇavardhanam/ sarvamārutarogaghnaṃ
                        vayaḥsthāpanamuttamam//  
 Su.4.38.51 
                        kuśādipañcamūlābdatriphalotpalavāsakaiḥ/
                        sārivośīramañjiṣṭhārāsnāreṇuparūṣakaiḥ//  
 Su.4.38.52  pālikaiḥ kvathitaiḥ samyag
                        dravyairebhiśca peṣitaiḥ/ śṛṅgāṭakātmaguptebhakesarāgurucandanaiḥ//  
 Su.4.38.53 
                        vidārīmisimañjiṣṭhāśyāmendrayavasindhujaiḥ/ phalapadmakayaṣṭyāhvaiḥ
                        kṣaudrakṣīraghṛtāplutaiḥ//  
 Su.4.38.54  dattamāsthāpanaṃ
                        śītamamlahīnaistathā dravaiḥ/ dāhāsṛgdarapittāsṛkpittagulmajvarāñjayet//  
 Su.4.38.55 
                        rodhracandanamañjiṣṭhārāsnānantābalardhibhiḥ/
                        sārivāvṛṣakāśmaryamedāmadhukapadmakaiḥ//  
 Su.4.38.56  sthirāditṛṇamūlaiśca kvāthaḥ
                        karṣatrayonmitaiḥ/ piṣṭairjīvakakākolīyugardhimadhukotpalaiḥ//  
 Su.4.38.57 
                        prapauṇḍarīkajīvantīmedāreṇuparūṣakaiḥ/
                        abhīrumisisindhūtthavatsakośīrapadmakaiḥ//  
 Su.4.38.58  kaseruśarkarāyuktaiḥ
                        sarpirmadhupayaḥplutaiḥ/ dravaistīkṣṇāmlavarjyaiśca datto bastiḥ suśītalaḥ//  
 Su.4.38.59  gulmāsṛgdarahṛtpāṇḍurogān
                        saviṣamajvarān/ asṛkpittātisārau ca hanyātpittakṛtān gadān//  
 Su.4.38.60 
                        bhadrānimbakulatthārkakośātakyamṛtāmaraiḥ/
                        sārivābṛhatīpāṭhāmūrvāragvadhavatsakaiḥ//  
 Su.4.38.61  kvāthaḥ kalkastu kartavyo  † vacāmadanasarṣapaiḥ/
                        saindhavāmarakuṣṭhailāpippalībilvanāgaraiḥ//  
 Su.4.38.62 
                        kaṭutailamadhukṣāramūtratailāmlasaṃyutaiḥ/ kāryamāsthāpanaṃ tūrṇaṃ
                        kāmalāpāṇḍumehinām//  
 Su.4.38.63  medasvināmanagnīnāṃ
                        kapharogāśanadviṣām/ galagaṇḍagaraglāniślīpadodararogiṇām//  
 Su.4.38.64 
                        daśamūlīniśābilvapaṭolatriphalāmaraiḥ/ kvathitaiḥ kalkapiṣṭaistu
                        mustasaindhavadārubhiḥ//  
 Su.4.38.65 
                        pāṭhāmāgadhikendrāhvaistailakṣāramadhuplutaiḥ/ kuryādāsthāpanaṃ
                        samyaṅmūtrāmlaphalayojitaiḥ//  
 Su.4.38.66 
                        kaphapāṇḍugadālasyamūtramārutasaṃginām/
                        āmāṭopāpacīśleṣmagulmakrimivikāriṇām//  
 Su.4.38.67 
                        vṛṣāśmabhedavarṣābhūdhānyagandharvahastakaiḥ/
                        daśamūlabalāmūrvāyavakolaniśācchadaiḥ//  
 Su.4.38.68  kulatthabilvabhūnimbaiḥ
                        kvāthitaiḥ palasaṃmitaiḥ/ kalkairmadanayaṣṭyāhvaṣaḍgranthāmarasarṣapaiḥ//  
 Su.4.38.69 
                        pippalīmūlasindhūtthayavānīmisivatsakaiḥ/
                        kṣaudrekṣukṣīragomūtrasarpistailarasāplutaiḥ//  
 Su.4.38.70  tūrṇamāsthāpanaṃ kāryaṃ
                        saṃsṛṣṭabahurogiṇām/ gṛdhrasīśarkarāṣṭhīlātūnīgulmagadāpaham//  
 Su.4.38.71 
                        rāsnāragvadhavarṣābhūkaṭukośīravāridaiḥ/
                        trāyamāṇāmṛtāraktāpañcamūlībibhītakaiḥ//  
 Su.4.38.72  sabalaiḥ pālikaiḥ kvāthaḥ
                        kalkastu madanānvitaiḥ/ yaṣṭyāhvamisisindhūtthaphalinīndrayavāhvayaiḥ//  
 Su.4.38.73 
                        rasāñjanarasakṣaudradrākṣāsauvīrasaṃyutaiḥ/ yukto bastiḥ sukhoṣṇo+ayaṃ
                        māṃsaśukrabalaujasām//  
 Su.4.38.74  āyuṣo+agneśca saṃskartā hanti
                        cāśu gadānimān/ gulmāsṛgdaravīsarpamūtrakṛcchrakṣatakṣayān//  
 Su.4.38.75 
 † viṣamajvaramarśāsi
                        grahaṇīṃ vātakuṇḍalīm/ jānujaṅghāśirobastigrahodāvartamārutān//  
 Su.4.38.76 
                        vātāsṛkśarkarāṣṭhīlākukṣiśūlodarārucīḥ/
                        raktapittakaphonmādapramehādhmānahṛdgrahān//  
 Su.4.38.77  vātaghnauṣadhaniṣkvāthāḥ
                        saindhavatrivṛtāyutāḥ/ sāmlāḥ sukhoṣṇā yojyāḥ syurbastayaḥ kupite+anile//  
 Su.4.38.78  nyagrodhādigaṇakvāthāḥ
                        kākolyādisamāyutāḥ/ vidheyā bastayaḥ pitte sasarpiṣkāḥ saśarkarāḥ//  
 Su.4.38.79  āragvadhādiniṣkvāthāḥ
                        pippalyādisamāyutāḥ/ sakṣaudramūtrā deyāḥ syurbastayaḥ kupite kaphe//  
 Su.4.38.80  śarkarekṣurasakṣīraghṛtayuktāḥ
                        suśītalāḥ/ kṣīravṛkṣakaṣāyāḍhyā bastayaḥ śoṇite hitāḥ//  
 Su.4.38.81 
                        śodhanadravyaniṣkvāthāstatkalkasnehasaindhavaiḥ/ yuktāḥ khajena
                        mathitabastayaḥ śodhanāḥ smṛtāḥ//  
 Su.4.38.82 
                        triphalākvāthagomūtrakṣaudrakṣārasamāyutāḥ/ ūṣakādipratīvāpā bastayo
                        lekhanāḥ smṛtāḥ//  
 Su.4.38.83  bṛṃhaṇadravyaniṣkvāthāḥ
                        kalkairmadhurakairyutāḥ/ sarpirmāṃsarasopetā bastayo bṛṃhaṇāḥ smṛtāḥ//  
 Su.4.38.84  caṭakāṇḍoccaṭākvāthāḥ
                        sakṣīraghṛtaśarkarāḥ/ ātmaguptāphalāvāpāḥ smṛtā vājīkarā nṛṇām//  
 Su.4.38.85 
                        badaryairāvatīśeluśālmalīdhanvanāṅkurāḥ/ kṣīrasiddhāḥ kṣaudrayutāḥ sāsrāḥ
                        picchilasaṃjñitāḥ//  
 Su.4.38.86 
                        vārāhamāhiṣaurabhrabaiḍālaiṇeyakaukkuṭam/  † sadyaskamasṛgājaṃ vā deyaṃ picchilabastiṣu//  
 Su.4.38.87  priyaṅgvādigaṇakvāthā
                        ambaṣṭhādyena saṃyutāḥ/ sakṣaudrāḥ saghṛtāścaiva grāhiṇo bastayaḥ smṛtāḥ//  
 Su.4.38.88  eteṣveva ca yogeṣu snehāḥ
                        siddhāḥ pṛthak pṛthak/ samasteṣvathavā samyagvidheyāḥ snehabastayaḥ//  
 Su.4.38.89  vandhyānāṃ śatapākena
                        śodhitānāṃ yathākramam/ balātailena deyāḥ syurbastayastraivṛtena ca//  
 Su.4.38.90  narasyottamasattvasya tīkṣṇaṃ
                        bastiṃ nidhāpayet/ madhyamaṃ madhyasattvasya viparītasya vai mṛdum//  
 Su.4.38.91  evaṃ kālaṃ balaṃ doṣaṃ vikāraṃ
                        ca vikāravit/ bastidravyabalaṃ caiva vīkṣya bastīn prayojayet//  
 Su.4.38.92  dadyādutkleśanaṃ pūrvaṃ madhye
                        doṣaharaṃ punaḥ/ paścāt saṃśamanīyaṃ ca dadyādbastiṃ vicakṣaṇaḥ//  
 Su.4.38.93  eraṇḍabījaṃ madhukaṃ pippalī
                        saindhavaṃ vacā/ hapuṣāphalakalkaśca bastirutkleśanaḥ smṛtaḥ//  
 Su.4.38.94  śatāhvā madhukaṃ bījaṃ
                        kauṭajaṃ phalameva ca/ sakāñjikaḥ sagomūtro bastirdoṣaharaḥ smṛtaḥ//  
 Su.4.38.95  priyaṅgurmadhukaṃ mustā
                        tathaiva ca rasāñjanam/ sakṣīraḥ śasyate bastirdoṣāṇāṃ śamanaḥ paraḥ//  
 Su.4.38.96  nṛpāṇāṃ tatsamānānāṃ tathā
                        sumahatāmapi/ nārīṇāṃ sukumārāṇāṃ śiśusthavirayorapi//  
 Su.4.38.97  doṣanirharaṇārthāya
                        balavarṇodayāya ca/ samāsenopadekṣyāmi vidhānaṃ mādhutailikam//  
 Su.4.38.98  yānastrībhojyapāneṣu
                        niyamaścātra nocyate/ phalaṃ ca vipulaṃ dṛṣṭaṃ vyāpadāṃ cāpyasaṃbhavaḥ//  
 Su.4.38.99  yojyastvataḥ sukhenaiva
                        nirūhakramamicchatā/ yadecchati tadaivaiṣa prayoktavyo vipaścitā//  
 Su.4.38.100  madhutaile same syātāṃ
                        kvāthaścairaṇḍamūlajaḥ/ palārdhaṃ śatapuṣpāyāstato+ardhaṃ saindhavasya ca//  
 Su.4.38.101  phalenaikena saṃyuktaḥ
                        khajena ca viloḍitaḥ/ deyaḥ sukhoṣṇo bhiṣajā mādhutailikasaṃjñitaḥ//  
 Su.4.38.102  vacāmadhukatailaṃ ca kvāthaḥ
                        sarasasaindhavaḥ/ pippalīphalasaṃyukto bastiryuktarathaḥ smṛtaḥ//  
 Su.4.38.103  suradāru varā rāsnā
                        śatapuṣpā vacā madhu/ hiṅgusaindhavasaṃyukto bastirdoṣaharaḥ smṛtaḥ//  
 Su.4.38.104  pañcamūlīkaṣāyaṃ ca tailaṃ
                        māgadhikā madhu/ bastireṣa vidhātavyaḥ saśatāhvaḥ sasaindhavaḥ//  
 Su.4.38.105  yavakolakulatthānāṃ kvātho
                        māgadhikā madhu/ sasaindhavaḥ sayaṣṭyāhvaḥ siddhabastiriti smṛtaḥ//  
 Su.4.38.106 
                        mustāpāṭhāmṛtātiktābalārāsnāpunarnavāḥ/
                        mañjiṣṭhāragvadhośīratrāyamāṇākhyagokṣurān//  
 Su.4.38.107  pālikān
                        pañcamūlālpasahitānmadanāṣṭakam/ jalāḍhake pacet kvāthaṃ pādaśeṣaṃ punaḥ
                        pacet//  
 Su.4.38.108 
 † kṣīrārdhāḍhakasaṃyuktamākṣīrāt suparisrutam/ apadena
                        jāṅgalarasastatahā madhughṛtaṃ samam//  
 Su.4.38.109  śatāhvāphalinīyaṣṭīvatsakaiḥ
                        sarasāñjanaiḥ/ kārṣikaiḥ saindhavonmiśraiḥ kalkairbastiḥ prayojitaḥ//  
 Su.4.38.110 
                        vātāsṛṅmehaśophārśogulmamūtravibandhanut/
                        visarpajvaraviḍbhaṅgaraktapittavināśanaḥ//  
 Su.4.38.111  balyaḥ saṃjīvano
                        vṛṣyaścakṣuṣyaḥ śūlanāśanaḥ/ yāpanānāmayaṃ rājā bastirmustādiko mataḥ//  
 Su.4.38.112  avekṣya bheṣajaṃ buddhyā
                        vikāraṃ ca vikāravit/ bījenānena śāstrajñaḥ kuryādbastiśatānyapi//  
 Su.4.38.113  ajīrṇe na prayuñjīta
                        divāsvapnaṃ ca varjayet/ āhārācārikaṃ  † śeṣamanyat kāmaṃ samācaret//  
 Su.4.38.114  yasmānmadhu ca tailaṃ ca
                            prādhānyena † 
                        pradīyate/ mādhutailika ityevaṃ bhiṣagbhirbastirucyate//  
 Su.4.38.115  ratheṣvapi ca yukteṣu
                        hastyaśve cāpi kalpite/ yasmānna pratiṣiddho+ayamato yuktarathaḥ smṛtaḥ//  
 Su.4.38.116  balopacayavarṇānāṃ yasmād
                        vyādhiśatasya ca/ bhavatyetena siddhistu siddhabastirato mataḥ//  
 Su.4.38.117  sukhināmalpadoṣāṇāṃ nityaṃ
                        snigdhāśca ye narāḥ/ mṛdukoṣṭhāśca ye teṣāṃ vidheyā mādhutailikāḥ//  
 Su.4.38.118  mṛdutvāt
                        pādahīnatvādakṛtsnavidhisevanāt/ ekabastipradānācca
                        siddhabastiṣvayantraṇā// 
 iti suśrutasaṃhitāyāṃ cikitsāsthāne nirūhakramacikitsitaṃ
                        nāmāṣṭatriṃśo+adhyāyaḥ //38// 
 
 
                    ekonacatvāriṃśattamo+adhyāyaḥ/
                     Su.4.39.1  athāta āturopadravacikitsitaṃ
                        vyākhyāsyāmaḥ//  
 Su.4.39.2  yathovāca bhagavān
                        dhanvantariḥ//  
 Su.4.39.3  snehapītasya vāntasya viriktasya
                        srutāsṛjaḥ/ nirūḍhasya ca kāyāgnirmando bhavati dehinaḥ//  
 Su.4.39.4 
                        so+agnairatyarthagurubhirupayuktaiḥ praśāmyati/ alpo
                        mahadbhirbahubhiśchādito+agnirivendhanaiḥ//  
 Su.4.39.5  sa
                        cālpairlaghubhiścānnairupayuktairvivardhate/ kāṣṭhairaṇubhiralpaiśca
                        sandhukṣita ivānalaḥ//  
 Su.4.39.6  hṛtadoṣapramāṇena
                        sadā++āhāravidhiḥ smṛtaḥ/ trīṇi cātra pramāṇāni prastho+ardhāḍhakamāḍhakam//  
 Su.4.39.7  tatrāvaraṃ prasthamātraṃ dve
                        śeṣe madhyamottame/ prasthe parisrute deyā yavāgūḥ khalpataṇḍulā//  
 Su.4.39.8  dve caivārdhāḍhake deye
                        tisraścāpyāḍhake gate/ vilepīmucitādbhaktāccaturthāṃśakṛtāṃ tataḥ//  
 Su.4.39.9  dadyāduktena vidhinā
                        klinnasikthāmapicchilām/  † agnigdhalavaṇaṃ svacchamudgayūṣayutaṃ tataḥ//  
 Su.4.39.10  aṃśadvayapramāṇena dadyāt
                        susvinnamodanam/ tatastu kṛtasaṃjñena hṛdyenendriyabodhinā//  
 Su.4.39.11  trīnaṃśān
                        vitaredbhoktumāturāyaudanaṃ mṛdu/ tato yathocitaṃ bhaktaṃ bhoktumasmai
                        vicakṣaṇaḥ//  
 Su.4.39.12  lāvaiṇahariṇādīnāṃ
                        rasairdadyāt susaṃskṛtaiḥ/ hīnamadhyottameṣveṣu virekeṣu prakīrtitaḥ//  
 Su.4.39.13  ekadvitriguṇaḥ samyagāhārasya
                        kramastvayam/ kaphapittādhikānmadyanityān hīnaviśodhitān//  
 Su.4.39.14  peyā+abhiṣyandayetteṣāṃ
                        tarpaṇādikramo hitaḥ/ vedanālābhaniyamaśokavaicittyahetubhiḥ//  
 Su.4.39.15  narānupoṣitāṃścāpi
                        viriktavadupācaret/ āḍhakārdhāḍhakaprasthasaṃkhyā hyeṣā virecane//  
 Su.4.39.16  śleṣmāntatvādvirekasya na
                        tāmicchati tadvidaḥ/ eko virekaḥ śleṣmānto na dvitīyo+asti kaścana//  
 Su.4.39.17  balaṃ yattrividhaṃ
                        proktamatastatra kramastridhā/ tatrānukramamekaṃ tu balasthaḥ sakṛdācaret//  
 Su.4.39.18  dvirācarenmadhyabalastrīn
                        vārān durbalastathā/ kecidevaṃ kramaṃ prāhurmandamadhyottamāgniṣu//  
 Su.4.39.19  saṃsargeṇa vivṛddhe+agnau
                        doṣakopabhayādbhajet/ prāk svādutiktau snigdhāmlalavaṇān kaṭukaṃ tataḥ//  
 Su.4.39.20  svādvamlalavaṇān bhūyaḥ
                        svādutiktāvataḥ param/ snigdharūkṣān rasāṃścaiva vyatyāsāt svasthavattataḥ//  
 Su.4.39.21  kevalaṃ snehapīto vā vānto
                        yaścāpi kevalam/ sa saptarātraṃ manujo bhuñjīta laghu bhojanam//  
 Su.4.39.22  kṛtaḥ sirāvyadho yasya kṛtaṃ
                        yasya ca śodhanam/ sa nā pariharenmāsaṃ yāvadvā balavān bhavet//  
 Su.4.39.23  tryahaṃ tryahaṃ
                        pariharedekaikaṃ bastimāturaḥ † // tṛtīye tu parīhāre yathāyogaṃ samācaret//  
 Su.4.39.24  tailapūrṇāmṛdbhāṇḍasadharmāṇo
                        vraṇāturāḥ/ snigdhaśuddhākṣirogārtā jvarātīsāriṇaśca ye//  
 Su.4.39.25  krudhyataḥ kupitaṃ pittaṃ
                        kuryāttāṃstānupadravān/ āyāsyataḥ śocato vā cittaṃ vibhramamṛcchati//  
 Su.4.39.26  maithunopagamādghorān
                        vyādhīnāpnoti durmatiḥ/ ākṣepakaṃ pakṣaghātamaṅgapragrahameva ca//  
 Su.4.39.27  guhyapradeśe śvayathuṃ
                        kāsaśvāsau ca dāruṇau/ rudhiraṃ śukravaccāpi sarajaskaṃ pravartate//  
 Su.4.39.28  labhate ca divāsvapnāttāṃstān
                        vyādhīn kaphātmakān/ plīhodaraṃ pratiśyāyaṃ pāṇḍutāṃ śvayathuṃ jvaram//  
 Su.4.39.29  mohaṃ sadanamaṅgānāmavipākaṃ
                        tathā+arucim/ tamasā cābhibhūtastu svapnamevābhinandati//  
 Su.4.39.30  uccaiḥ saṃbhāṣaṇādvāyuḥ
                        śirasyāpādayedrujam/  † āndhyaṃ jāḍyamajighratvaṃ bādhiryaṃ mūkatāṃ tathā//  
 Su.4.39.31  hanumokṣamadhīmanthamarditaṃ
                        ca sudāruṇam/ netrastambhaṃ nimeṣaṃ vā tṛṣṇāṃ kāsaṃ prajāgaram//  
 Su.4.39.32  labhate dantacālaṃ ca
                        tāṃstāṃścānyānupadravān/ yānayānena labhate chardimūrcchābhramaklamān//  
 Su.4.39.33  tathaivāṅgagrahaṃ
                        ghoramindriyāṇāṃ ca vibhramam/ cirāsanāttathā sthānācchroṇyāṃ bhavati
                        vedanā//  
 Su.4.39.34  aticaṅkramaṇādvāyurjaṅghayoḥ
                        kurute rujaḥ/ sakthipraśoṣaṃ śophaṃ vā pādaharṣamathāpi vā//  
 Su.4.39.35  śītasaṃbhogatoyānāṃ sevā
                        mārutavṛddhaye/ tato+aṅgamardaviṣṭambhaśūlādhmānapravepakāḥ//  
 Su.4.39.36  vātātapābhyāṃ vaivarṇyaṃ
                        jvaraṃ cāpi samāpnuyāt/ viruddhādhyaśanānmṛtyuṃ vyādhiṃ vā ghoramṛcchati//  
 Su.4.39.37  asātmyabhojanaṃ
                        hanyādbalavarṇamasaṃśayam/ anātmavantaḥ paśuvadbhuñjate ye+apramāṇataḥ/
                        rogānīkasya te mūlamajīrṇaṃ prāpnuvanti hi//  
 Su.4.39.38  vyāpadāṃ kāraṇaṃ vīkṣya
                        vyāpatsvetāsu buddhimān/ prayatetāturārogye pratyanīkena hetunā//  
 Su.4.39.39  viriktavāntairhariṇaiṇalāvakāḥ
                        śaśaśca sevyaḥ samayūratittiriḥ/ saṣaṣṭikāścaiva purāṇaśālayastathaiva mudgā
                        laghu yacca kīrtitam// 
 iti suśrutasaṃhitāyāṃ cikitsāsthāne āturopadravacikitsitaṃ
                        nāmaikonacatvāriṃśo+adhyāyaḥ //39// 
 
 
                    catvāriṃśattamo+adhyāyaḥ/
                     Su.4.40.1  athāto
                        dhūmanasyakavalagrahacikitsitaṃ vyākhyāsyāmaḥ//  
 Su.4.40.2  yathovāca bhagavān
                        dhanvantariḥ//  
 Su.4.40.3  dhūmaḥ pañcavidho bhavati
                        tadyathā prāyogikaḥ, snaihiko, vairenikaḥ, kāsaghno, vāmanīyaśceti//  
 Su.4.40.4  tatrailādinā
                        kuṣṭhatagaravarjyena ślakṣṇapiṣṭena dvādaśāṅgulaṃ śarakāṇḍamaṅgulipariṇāhaṃ
                        kṣaumeṇāṣṭāṅgulaṃ veṣṭayitvā lepayedeṣā vartiḥ  † prāyogike,
                        snehaphalasāramadhūcchiṣṭasarjarasagugguluprabhṛtibhiḥ snehamiśraiḥ
                        snaihike, śirovirecanadravyairvairecane,
                        bṛhatīkaṇṭakārikātrikaṭukāsamardahiṅgviṅgudītvaṅmanaḥśilācchinnaruhākarkaṭaśṛṅgīprabhṛtibhiḥ
                        kāsaharaiśca kāsaghne,
                        snāyucarmakhuraśṛṅgakarkaṭakāsthiśuṣkamatsyavallūrakṛmiprabhṛtibhirvāmanīyaiśca
                        vāmanīye//  
 Su.4.40.5  tatra
                        bastinetradravyairdhūmanetradravyāṇi vyākhyātāni bhavanti/ dhūmanetraṃ tu
                        kaniṣṭhikāpariṇāhamagre kalāyamātrasroto mūle+aṅguṣṭhapariṇāhaṃ
                        dhūmavartipraveśasroto+aṅgulānyaṣṭacatvāriṃśat prāyogike, dvātriṃśat
                        snehane, caturviṃśatirvairecane, ṣoḍaśāṅgulaṃ kāsaghne vāmanīye ca/ ete+api
                        kolāsthimātracchidre bhavataḥ/ vraṇanetramaṣṭāṅgulaṃ vraṇadhūpanārthaṃ
                        kalāyaparimaṇḍalaṃ kulatthavāhisrota iti//  
 Su.4.40.6  atha sukhopaviṣṭaḥ sumanā
                        ṛjvadhodṛṣṭiratandritaḥ  † snehāktadīpatāgrāṃ vartiṃ netrasrotasi praṇidhāya dhūmaṃ
                        pibet//  
 Su.4.40.7  mukhena taṃ pibet pūrvaṃ
                        nāsikābhyāṃ tataḥ pibet/ mukhapītaṃ mukhenaiva vamet pītaṃ ca nāsayā//  
 Su.4.40.8  mukhena dhūmamādāya nāsikābhyāṃ
                        na nirharet/ tena hi pratilomena dṛṣṭistatra nihanyate//  
 Su.4.40.9  viśeṣatastu prāyogikaṃ
                        ghrāṇenādadīta, snaihikaṃ mukhanāsābhyāṃ, nāsikayā vairecanikaṃ,
                        mukhenaivetarau//  
 Su.4.40.10  tatra prāyogike vartiṃ
                        vyapagataśarakāṇḍāṃ nivātātapaśuṣkāmaṅgāreṣvavadīpya netramūlasrotasi
                        prayujyadhūmamāhareti brūyāt; evaṃ snehanaṃ vairecanikaṃ ca kuryāditi/
                            itarayorvyapetadhūmāṅgāre †  sthire samāhite śarāve prakṣipya vartiṃ
                        mūlacchidreṇānyena śarāveṇa pidhāya tasmin chidre netramūlaṃ saṃyojya
                        dhūmamāseveta, praśānte dhūme vartimavaśiṣṭāṃ prakṣipya punarapi dhūmaṃ
                        pāyayedādoṣaviśuddheḥ; eṣa dhūmapānopāyavidhiḥ//  
 Su.4.40.11  tatra
                        śokaśramabhayāmarṣauṣṇyaviṣaraktapittamadamūrcchādāhapipāsāpāṇḍurogatāluśoṣacchardiśiro+abhighātodgārāpatarpitatimirapramehodarādhmānordhvavātārtā
                        bālavṛddhadurbalaviriktāsthāpitajāgaritagarbhiṇīrūkṣakṣīṇakṣatoraskamadhughṛtadadhidugdhamatsyamadyayavāgūpītālpakaphāśca
                        na dhūmamāseveran//  
 Su.4.40.12  akālapītaḥ kurute bhramaṃ
                        mūrcchāṃ śirorujam/ ghrāṇaśrotrākṣijihvānāmupaghātaṃ ca dāruṇam//  
 Su.4.40.13  ādyāstu trayo dhūmā dvādaśasu
                        kāleṣūpādeyāḥ/ tadyathā
                        kṣutadantaprakṣālananasyasnānabhojanadivāsvapnamaithunacchardimūtroccārahasitaruṣitaśastrakarmānteṣviti/
                        tatra vibhāgo mūtroccārakṣavathuhasitaruṣitamaithunānteṣu snaihikaḥ,
                        snānacchardivāsvapnānteṣu vairecanikaḥ, dantaprakṣālanasya
                        snānabhojanaśastrakarmānteṣu prāyogika iti//  
 Su.4.40.14  tatra snaihiko vātaṃ śamayati,
                        snehādupalepācca; vairecanaḥ śleṣmāṇamutkleśyāpakarṣati,
                        raukṣyāttaikṣṇyādauṣṇyādvaiśadyācca; prāyogikaḥ
                        śleṣmāṇamutkleśayatyutkliṣṭaṃ cāpakarṣati śamayati vātaṃ sādhāraṇatvāt
                        pūrvābhyāmiti//  
 Su.4.40.15  bhavati cātra naro
                        dhūmopayogācca prasannendriyavāṅmanāḥ/ dṛḍhakeśadvijaśmaśruḥ
                        sugandhiviśadānanaḥ//  
 Su.4.40.16  tathā
                        kāsaśvāsārocakāsyopalepasvarabhedamukhāsrāvakṣavathuvamathukrathatandrānidrāhanumanyāstambhāḥ
                        pīnasaśirorogakarṇākṣiśūlā vātakaphanimittāścāsya mukharogā na bhavanti//  
 Su.4.40.17  tasya yogāyogātiyogā
                        vijñātavyāḥ/ tatra yogo rogapraśamanaḥ, ayogo rogāpraśamanaḥ,
                            tālugalaśoṣaparidāhapipāsāmūrcchābhramamadakarṇakṣveḍadṛṣṭināsārogadaurbalyānyatiyogo †  janayati//  
 Su.4.40.18  prāyogikaṃ
                        trīṃstrīnucchvāsānādadīta mukhanāsikābhyāṃ ca paryāyāṃstrīṃścaturo veti,
                        snaihikaṃ yāvadaśrupravṛttiḥ, vairecanikamādoṣadarśanāt,
                        tilataṇḍulayavāgūpītena pātavyo vāmanīyaḥ, grāsāntareṣu kāsaghna iti//  
 Su.4.40.19  vraṇadhūmaṃ
                        śarāvasaṃpuṭopanītena netreṇa vraṇamānayet, dhūmapānādvedanopaśamo
                        vraṇavaiśadyamāsrāvopaśamaśca bhavati//  
 Su.4.40.20  vidhireṣa samāsena
                        dhūmasyābhihito mayā/ nasyasyātaḥ pravakṣyāmi vidhiṃ niravaśeṣataḥ//  
 Su.4.40.21  auṣadhamauṣadhasiddho vā sneho
                        nāsikābhyāṃ dīyata iti nasyam/ taddvividhaṃ śirovirecanaṃ, snehanaṃ ca/
                        taddvividhamapi pañcadhā/ tadyathā nasyaṃ, śirovirecanaṃ, pratimarśo,
                        avapīḍaḥ, pradhamanaṃ ca/ teṣu nasyaṃ pradhānaṃ śirovirecanaṃ ca;
                        nasyavikalpaḥ pratimarśaḥ, śirovirecanavikalpo+avapīḍaḥ pradhamanaṃ ca; tato
                        nasyaśabdaḥ pañcadhā niyamitaḥ//  
 Su.4.40.22  tatra yaḥ snehanārthaṃ
                        śūnyaśirasāṃ grīvāskandhorasāṃ ca balajananārthaṃ dṛṣṭiprasādajananārthaṃ vā
                        sneho vidhīyate tasmin vaiśeṣiko nasyaśabdaḥ/ tattu deyaṃ vātābhibhūte
                        śirasi
                        dantakeśaśmaśruprapātadāruṇakarṇaśūlakarṇakṣveḍatimirasvaropaghātanāsārogāsyaśoṣāvabāhukākālajavalīpalitaprādurbhāvadāruṇaprabodheṣu
                        vātapaittikeṣu mukharogeṣvanyeṣu ca vātapittaharadravyasiddhena sneheneti//  
 Su.4.40.23  śirovirecanaṃ
                        śleṣmaṇā+abhivyāptatālukaṇṭhaśirasāmarocakaśirogauravaśūlapīnasārdhāvabhedakakṛmipratiśyāyāpasmāragandhājñāneṣvanyeṣu
                        cordhvajatrugateṣu kaphajeṣu vikāreṣu śirovirecanadravyaistatsiddhena vā
                        sneheneti//  
 Su.4.40.24 
                        tatraitaddvividhamapyabhuktavato+annakāle pūrvāhṇe śleṣmarogiṇāṃ, madhyāhne
                        pittarogiṇāṃ, aparāhṇe vātarogiṇām//  
 Su.4.40.25  atha puruṣāya śirovirecanīyāya
                        tyaktamūtrapurīṣāya bhuktavate vyabhre kāle dantakāṣṭhadhūmapānābhyāṃ
                        viśuddhavaktrasrotase pāṇitāpaparisvinnamṛditagalakapolalalāṭapradeśāya
                        vātātaparajohīne veśmanyuttānaśāyine prasāritakaracaraṇāya kiñcit
                        pravilambitaśirase vastrācchāditanetrāya
                        vāmahastapradeśinyagronnāmitanāsāgrāya viśuddhasrotasi dakṣiṇahastena
                        snehamuṣṇāmbunā prataptaṃ
                        rajatasuvarṇatāmramaṇimṛtpātraśuktīnāmanyatamasthaṃ śuktyā †  picunā vā sukhoṣṇaṃ
                        snehamadrutamāsiñcedavyavacchinnadhāraṃ yathā netre na prāpnoti//  
 Su.4.40.26  snehe+avasicyamāne tu śiro
                        naiva prakampayet/ na kupyenna prabhāṣecca na kṣuyānna hasettathā//  
 Su.4.40.27  etairhi vihataḥ sneho na
                        samyak pratipadyate/ tataḥ kāsapratiśyāyaśiro+akṣigadasaṃbhavaḥ//  
 Su.4.40.28  tasya pramāṇamaṣtau bindavaḥ
                        pradeśinīparvadvayaniḥsṛtāḥ prathamā mātrā, dvitīyā śuktiḥ, tṛtīyā
                        pāṇiśuktiḥ, ityetāstisro mātrā yathābalaṃ prayojyāḥ//  
 Su.4.40.29  snehanasyaṃ
                        nopagiletkathaṃcidapi buddhimān//  
 Su.4.40.30  śṛṅgāṭakamabhiplāvya nireti
                        vadanādyathā/ kaphotkleśabhayāccainaṃ niṣṭhīvedavidhārayan//  
 Su.4.40.31  datte ca punarapi saṃsvedya
                        galakapolādīn dhūmamāseveta, bhojayeccainamabhiṣyandi,
                        tato+asyācārikamādiśet;
                        rajodhūmasnehātapamadyadravapānaśiraḥsnānātiyānakrodhādīni ca pariharet//  
 Su.4.40.32  tasya yogātiyogāyogānāmidaṃ
                        vijñānaṃ bhavati//  
 Su.4.40.33  lāghavaṃ śiraso yoge
                        sukhasvapnaprabodhanam/ vikāropaśamaḥ śuddhirindiryāṇāṃ manaḥsukham//  
 Su.4.40.34  kaphaprasekaḥ śiraso
                        gurutendriyavibhramaḥ/ lakṣaṇaṃ mūrdhnayatisnigdhe rūkṣaṃ tatrāvacārayet//  
 Su.4.40.35  ayoge vātavaiguṇyamindriyāṇāṃ
                        ca rūkṣatā/ rogāśāntiśca tatreṣṭaṃ bhūyo nasyaṃ prayojayet//  
 Su.4.40.36  catvāro bindavaḥ ṣaḍ vā
                        tathā+aṣṭau vā yathābalam/ śirovirekasnehasya pramāṇamabhinirdiśet//  
 Su.4.40.37  nasye trīṇyupadiṣṭāni
                        lakṣaṇāni prayogataḥ/ śuddha(śuddhi)hīnātisaṃjñāni viśeṣācchāstracintakaiḥ//  
 Su.4.40.38  lāghavaṃ śirasaḥ suddhiḥ
                        srotasāṃ vyādhinirjayaḥ/ cittendriyaprasādaśca śirasaḥ śuddhilakṣaṇam//  
 Su.4.40.39  kaṇḍūpadehau gurutā srotasāṃ
                        kaphasaṃsravaḥ/ mūrdhni hīnaviśuddhe tu lakṣaṇaṃ parikīrtitam//  
 Su.4.40.40  mastuluṅgāgamo
                        vātavṛddhirindriyavibhramaḥ/ śūnyatā śirasaścāpi mūrdhni gāḍhavirecite//  
 Su.4.40.41  hīnātiśuddhe śirasi
                        kaphavātaghnamācaret/ samyagviśuddhe śirasi sarpirnasyaṃ niṣecayet//  
 Su.4.40.42  (ekāntaraṃ dvyanataraṃ vā
                        saptāhaṃ vā punaḥ punaḥ/ ekaviṃśatirātraṃ vā yāvadvā sādhu manyate//)  
 Su.4.40.43  mārutenābhibhūtasya
                        vā+atyantaṃ yasya dehinaḥ/ dvikālaṃ cāpi dātavyaṃ nasyaṃ tasya vijānatā † //)  
 Su.4.40.44  avapīḍastu
                        śirovirecanavadabhiṣyaṇṇasarpadaṣṭavisaṃjñebhyo
                            dadyācchirocirecanadravyāṇāmanyatamamavapiṣyāvapīḍya †  ca,
                        śarkarekṣurasakṣīraghṛtamāṃsarasānāmanyatamaṃ kṣīṇānāṃ śoṇitapitte ca
                        vidadhyāt//  
 Su.4.40.45  kṛśadurbalabhīrūṇāṃ
                        sukumārasya yoṣitām/ śṛtāḥ snehāḥ śiraḥśuddhyai kalkastebhyo †  yathā hitaḥ//  
 Su.4.40.46  cetovikārakṛmiviṣābhipannānāṃ
                        cūrṇaṃ pradhamet//  
 Su.4.40.47  nasyena parihartavyo
                        bhutavānapatarpito+atyarthataruṇapratiśyāyī garbhiṇī
                        pītasnehodakamadyadravo+ajīrṇī dattabastiḥ kruddho garārtastṛṣitaḥ
                        śokābhibhūtaḥ ānto bālo vṛddho vegāvarodhitaḥ †  śiraḥsnātukāmaśceti; anārtave cābhre nasyadhūmau
                        pariharet//  
 Su.4.40.48  tatra
                        hīnātimātrātiśītoṣṇasahasāpradānādatipravilambitaśirasa ucchiṅghato
                        vicalato+abhyavaharato vā pratiṣiddhapradānācca vyāpado bhavanti
                        tṛṣṇodgārādayo doṣanimittāḥ kṣayajāśca//  
 Su.4.40.49  bhavataścātra nasye śirovireke
                        ca vyāpado dvividhāḥ smṛtāḥ/ doṣotkleśāt kṣayāccaiva vijñeyāstā
                        yathākramam//  
 Su.4.40.50  doṣokleśanimittāstu
                        jayecchamanaśodhanaiḥ/ atha kṣayanimittāsu yathāsvaṃ bṛṃhaṇaṃ hitam//  
 Su.4.40.51  pratimarśaścaturdaśasu
                        kāleṣūpādeyaḥ; tadyathā talpotthitena, prakṣālitadantena, gṛhānnirgacchatā,
                        vyāyāmavyavāyādhvapariśrāntena, mūtroccārakavalāñjanānte, bhuktavatā,
                        charditavatā, divāsvapnotthitena, sāyaṃ ceti//  
 Su.4.40.52  tatra talpotthitenāsevitaḥ
                        pratimarśo rātrāvupacitaṃ nāsāsrotogataṃ malamupahanti manaḥprasādaṃ ca
                        karoti, prakṣālitadantenāsevito dantānāṃ dṛḍhatāṃ vadanasaugandhyaṃ
                        cāpādayati, gṛhānnirgacchatā sevito nāsāseotasaḥ klinnatayā rajodhūmo vā na
                        bādhate, vyāyāmamaithunādhvapariśrāntenāsevitaḥ śramamupahanti,
                        mūtroccārānte sevito dṛṣṭergurutvamapanayati, kavalāñjanānte sevito dṛṣṭiṃ
                        prasādayati, bhuktavatā sevitaḥ srotasāṃ viśuddhiṃ laghutāṃ cāpādayati,
                        vāntenāsevitaḥ srotovilagnaṃ śleṣmāṇamapohya bhaktākāṅkṣāmāpādayati,
                        divāsvapnotthitenāsevito nidrāśeṣaṃ gurutvaṃ malaṃ cāpohya cittaikāgryaṃ
                        janayati, sāyaṃ cāsevitaḥ sukhanidrāprabodhaṃ ceti//  
 Su.4.40.53  īṣaducchiṅghataḥ sneho
                        yāvadvaktraṃ prapadyate/ nasye niṣiktaṃ taṃ vidyāt pratimarśaṃ pramāṇataḥ//  
 Su.4.40.54  nasyena rogāḥ śāmyanti
                        narāṇāmūrdhvajatrujāḥ/ indriyāṇāṃ ca vaimalyaṃ kuryādāsyaṃ sugandhi ca//  
 Su.4.40.55 
                        hanudantaśirogrīvātrikabāhūrasāṃ balam/ valīpalitakhālityavyaṅgānāṃ
                        cāpyasaṃbhavam//  
 Su.4.40.56  tailaṃ kaphe savāte syāt
                        kevale pavane vasām/ dadyātsarpiḥ sadā pitte majjānaṃ ca samārute//  
 Su.4.40.57  caturvidhasya snehasya
                        vidhirevaṃ prakīrtitaḥ/ śleṣmasthānāvirodhitvātteṣu tailaṃ vidhīyate//  
 Su.4.40.58  ataḥ paraṃ pravakṣyāmi
                        kavalagrahaṇe vidhim/ caturdhā kavalaḥ snehī prasādī śodhiropaṇau//  
 Su.4.40.59  sngidhoṣṇaiḥ snaihiko vāte
                        svāduśītaiḥ prasādanaḥ/ pitte kaṭvamlalavaṇai rūkṣoṣṇaiḥ śodhanaḥ kaphe//  
 Su.4.40.60  kaṣāyatiktamadhuraiḥ kaṭūṣṇai
                        ropaṇo vraṇe/ caturvidhasya caivāsya viśeṣo+ayaṃ prakīrtitaḥ//  
 Su.4.40.61  tatra
                        trikaṭukavacāsarṣapaharītakīkalkamāloḍya
                        tailaśuktasurāmūtrakṣāramadhūnāmanyatamena
                        salavaṇamabhiprataptamupasvinnamṛditagalakapolalalāṭapradeśo dhārayet//  
 Su.4.40.62  sukhaṃ saṃcāryate yā tu mātrā
                        sa (sā) kavalaḥ smṛtaḥ/ asaṃcāryā tu yā mātrā gaṇḍūṣaḥ sa prakīrtitaḥ//  
 Su.4.40.63  tāvacca
                        dhārayitavyo+ananyamanasonnatadehena yāvaddoṣaparipūrṇakapolatvaṃ
                        nāsāsrotonayanapariplāvaśca bhavati tadā vimoktavyaḥ, punaścānyo grahītavya
                        iti//  
 Su.4.40.64  evaṃ
                        snehapayaḥkṣaudrarasamūtrāmlasaṃbhṛtāḥ/ kasāyoṣṇodakābhyāṃ ca kavalā doṣato
                        hitāḥ//  
 Su.4.40.65  vyādherapacayastuṣṭirvaiśadyaṃ
                        vaktralāghavam/ indiryāṇāṃ prasādaśca kavale śuddhilakṣaṇam//  
 Su.4.40.66  hīne
                        jāḍyakaphotkleśāvarasajñānameva ca/ atiyogānmukhe pākaḥ
                        śoṣatṛṣṇāruciklamāḥ//  
 Su.4.40.67  śodhanīye viśeṣeṇa bhavantyeva
                        na saṃśayaḥ/ tilā nīlotpalaṃ sarpiḥ śarkarā kṣīrameva ca//  
 Su.4.40.68  sakṣaudro dagdhavaktrasya
                        gaṇḍūṣo dāhanāśanaḥ/ kavalasya vidhirhyeṣa samāsena prakīrtitaḥ//  
 Su.4.40.69  vibhajya bheṣajaṃ buddhyā
                        kurvīta pratisāraṇam/ kalko rasakriyā kṣaudraṃ cūrṇaṃ ceti caturvidham//  
 Su.4.40.70  aṅgulyagrapraṇītaṃ tu
                        yathāsvaṃ mukharogiṇām/ tasmin yogamayogaṃ ca kavaloktaṃ vibhāvayet//  
 Su.4.40.71  tāneva śamayed vyādhīn kavalo
                        yānapohati/ doṣaghnamanabhiṣyandi bhojayecca tathā naram// 
 iti suśrutasaṃhitāyāṃ cikitsāsthāne dhūmanasyakavalagrahacikitsitaṃ
                        nāma catvāriṃśo+adhyāyaḥ// 
 
 iti bhagavatā śrīdhanvantariṇopadiṣṭāyāṃ tacchiṣyeṇa maharṣiṇā suśrutena
                    viracitāyāṃ suśrutasaṃhitāyāṃ cikitsāsthānaṃ samāptam//  
 
 
                kalpasthānam
                 
                    prathamo+adhyāyaḥ/
                     Su.5.1.1  athāto+annapānarakṣakalpaṃ
                        vyākhyāsyāmaḥ//  
 Su.5.1.2  yathovāca bhagavān dhanvantariḥ//  
 
 Su.5.1.3  dhanvantariḥ kāśipatistapodharmabhṛtāṃ varaḥ/ 
 suśrutaprabhṛtīñchiṣyāñchaśāsāhataśāsanaḥ//  
 
 
 Su.5.1.4  ripavo vikramākrāntā ye ca sve kṛtyatāṃ
                            gatāḥ/ 
 sisṛkṣavaḥ krodhaviṣaṃ vivaraṃ prāpya tādṛśam//  
 
 
 Su.5.1.5  viṣairnihanyurnipuṇaṃ nṛpatiṃ duṣṭacetasaḥ/ 
 striyo vā vividhān yogān kadācitsubhagecchayā//  
 
 
 Su.5.1.6  viṣakanyopayogādvā kṣaṇājjahyādasūnnaraḥ/ 
 tasmādvaidyena satataṃ viṣādrakṣyo narādhipaḥ//  
 
 
 Su.5.1.7  yasmācca ceto+anityatvamaśvavat prathitaṃ
                            nṛṇām/ 
 na viśvasyāttato rājā kadācidapi kasyacit//  
 
 
 Su.5.1.8  kulīnaṃ dhārmikaṃ snigdhaṃ subhṛtaṃ
                            saṃtatotthitam/ 
 alubdhamaśaṭhaṃ bhaktaṃ kṛtajñaṃ priyadarśanam//  
 
 
 Su.5.1.9  krodhapāruṣyamātsaryamāyālasyavivarjitam/ 
 jitendriyaṃ kṣamāvantaṃ śuciṃ śīladayānvitam//  
 
 
 Su.5.1.10  medhāvinamasaṃśrāntamanuraktaṃ †  hitaiṣiṇam/ 
 paṭuṃ pragalbhaṃ nipuṇaṃ dakṣamālasyavarjitam † //  
 
 
 Su.5.1.11  pūrvoktaiśca guṇairyuktaṃ nityaṃ
                            sannihitāgadam/ 
 mahānase prayuñjīta vaidyaṃ tadvidyapūjitam//  
 
 
 Su.5.1.12  praśastadigdeśakṛtaṃ śucibhāṇḍaṃ mahacchuci/ 
 sajālakaṃ gavākṣāḍhyamāptavarganiṣevitam//  
 
 
 Su.5.1.13  vikakṣasṛṣṭasaṃsṛṣṭaṃ savitānaṃ kṛtārcanam/ 
 parīkṣitastrīpuruṣaṃ bhaveccāpi mahānasam//  
 
 
 Su.5.1.14  tatrādhyakṣaṃ niyuñjīta prāyo
                            vaidyaguṇānvitam/ 
 śucayo dakṣiṇā dakṣā vinītāḥ priyadarśanāḥ//  
 
 
 Su.5.1.15  saṃvibhaktāḥ sumanaso nīcakeśanakhāḥ
                            sthirāḥ/ 
 snātā dṛḍhaṃ saṃyaminaḥ kṛtoṣṇīṣāḥ susaṃyatāḥ//  
 
 
 Su.5.1.16  tasya cājñāvidheyāḥ syurvividhāḥ
                            parikarmiṇaḥ/ 
 āhārasthitayaścāpi bhavanti prāṇino yataḥ//  
 
 
 Su.5.1.17  tasmānmahānase vaidyaḥ pramādarahito bhavet/ 
 māhānasikavoḍhāraḥ saupaudanikapaupikāḥ//  
 
 
 Su.5.1.18  bhaveyurvaidyavaśagā ye cāpyanye+atra
                            kecana/ 
 iṅgitajño manuṣyāṇāṃ vākceṣṭāmukhavaikṛtaiḥ//  
 
 
 Su.5.1.19  vidyādviṣasya dātāramebhirliṅgaiśca
                            buddhimān/ 
 na dadātyuttaraṃ pṛṣṭo vivakṣan mohameti ca//  
 
 
 Su.5.1.20  apārthaṃ bahu saṅkīrṇaṃ bhāṣate cāpi
                            mūḍhavat/ 
 sphoṭayatyaṅgulīrbhūmimakasmādvilikheddhaset//  
 
 
 Su.5.1.21  vepathurjāyate tasya
                            trastaścānyo+anyamīkṣate/ 
 
 † kṣāmo
                            vivarṇavaktraśca nakhaiḥ kiñcicchinattyapi//  
 
 
 Su.5.1.22  ālabhetāsakṛddīnaḥ kareṇa ca śiroruhān/ 
 niryiyāsurapadvārairvīkṣate ca punaḥ punaḥ//  
 
 
 Su.5.1.23  vartate viparītaṃ tu viṣadātā vicetanaḥ/ 
 kecidbhayāt pārthivasya tvaritā vā tadājñayā//  
 
 
 Su.5.1.24  asatāmapi santo+api ceṣṭāṃ kurvanti mānavāḥ/ 
 tasmāt parīkṣaṇaṃ kāryaṃ bhṛtyānāmādṛtairnṛpaiḥ//  
 
 
 Su.5.1.25  anne pāne dantakāṣṭhe
                            tathā+abhyaṅge+avalekhane/ 
 utsādane kaṣāye ca pariṣeke+anulepane//  
 
 
 Su.5.1.26  srukṣu vastreṣu śayyāsu kavacābharaṇeṣu ca/ 
 pādukāpādapīṭheṣu pṛṣṭheṣu gajavājinām//  
 
 
 Su.5.1.27  viṣajuṣṭeṣu cānyeṣu nasyadhūmāñjanādiṣu/ 
 lakṣaṇāni pravakṣyāmi cikitsāmapyanantaram//  
 
 
 Su.5.1.28  nṛpabhaktādbaliṃ nyastaṃ saviṣaṃ bhakṣayanti
                            ye/ 
 tatraiva te vinaśyanti makṣikāvāyasādayaḥ//  
 
 
 Su.5.1.29  hutabhuk tena cānnena bhṛśaṃ caṭacaṭāyate/ 
 mayūrakaṇṭhapratimo jāyate cāpi duḥsahaḥ//  
 
 
 Su.5.1.30  bhinnārcistīkṣṇadhūmaśca nacirāccopaśāmyati/ 
 cakorasyākṣivairāgyaṃ jāyate kṣiprameva tu//  
 
 
 Su.5.1.31  dṛṣṭvā+annaṃ viṣasaṃsṛṣṭaṃ mriyante
                            jīvajīvakāḥ/ 
 kokilaḥ svaravaikṛtyaṃ krauñcastu madamṛcchati//  
 
 
 Su.5.1.32  hṛṣyenmayūra udvignaḥ krośataḥ śukasārike/ 
 haṃsaḥ kṣveḍati cātyarthaṃ bhṛṅgarājastu kūjati//  
 
 
 Su.5.1.33  pṛṣato visṛjatyaśruṃ viṣṭhāṃ muñcati
                            markaṭaḥ/ 
 sannikṛṣṭāṃstataḥ kuryādrājñastān mṛgapakṣiṇaḥ//  
 
 
 Su.5.1.34  veśmano+atha vibhūṣārthaṃ rakṣārthaṃ cātmanaḥ
                            sadā/ 
 upakṣiptasya cānnasya bāṣpeṇordhvaṃ prasarpatā//  
 
 
 Su.5.1.35  hṛtpīḍā bhrāntanetratvaṃ śiroduḥkhaṃ ca
                            jāyate/ 
 tatra nasyāñjane kuṣṭhaṃ lāmajjaṃ naladaṃ madhu//  
 
 
 Su.5.1.36  kuryācchirīṣarajanīcandanaiśca pralepanam/ 
 hṛdi candanalepastu tathā sukhamavāpnuyāt//  
 
 
 Su.5.1.37  pāṇiprāptaṃ pāṇidāhaṃ nakhaśātaṃ karoti ca/ 
 atra pralepaḥ śyāmendragopāsomotpalāni ca//  
 
 
 Su.5.1.38  sa cet pramādānmohādvā tadannamupasevate/ 
 aṣṭhīlāvattato jihvā bhavatyarasavedinī//  
 
 
 Su.5.1.39  tudyate dahyate cāpi śleṣmā cāsyāt
                            prasicyate/ 
 tatra bāṣperitaṃ karma yacca syāddāntakāṣṭhikam//  
 
 
 Su.5.1.40  mūrcchāṃ chardimatīsāramādhmānaṃ
                            dāhavepathū/ 
 indriyāṇāṃ ca vaikṛtyaṃ kuryādāmāśayaṃ gatam//  
 
 
 Su.5.1.41  tatrāśu madanālābubimbīkośātakīphalaiḥ/ 
 chardanaṃ dadhyudaśvidbhyāmathavā taṇḍulāmbunā//  
 
 
 Su.5.1.42  dāhaṃ mūrcchāmatīsāraṃ
                            tṛṣṇāmindriyavaikṛtam/ 
 āṭopaṃ pāṇḍutāṃ kārśyaṃ kuryāt pakvāśayaṃ gatam//  
 
 
 Su.5.1.43  virecanaṃ sasarpiṣkaṃ tatroktaṃ
                            nīlinīphalam/ 
 dadhnā dūṣīviṣāriśca peyo vā madhusaṃyutaḥ//  
 
 
 Su.5.1.44  dravadravyeṣu sarveṣu kṣīramadyodakādiṣu/ 
 bhavanti vividhā rājyaḥ phenabudbudajanma ca//  
 
 
 Su.5.1.45  chāyāścātra na dṛśyante dṛśyante yadi vā
                            punaḥ/ 
 bhavanti yamalāśchidrāstanvyo vā vikṛtāstathā//  
 
 
 Su.5.1.46  śākasūpānnamāṃsāni klinnāni virasāni ca/ 
 sadyaḥ paryuṣitānīva vigandhāni bhavanti ca//  
 
 
 Su.5.1.47  gandhavarṇarasairhīnāḥ sarve bhakṣyāḥ phalāni
                            ca/ 
 pakvānyāśu viśīryante pākamāmāni yānti ca//  
 
 
 Su.5.1.48  viśīryate kūrcakastu dantakāṣṭhagate viṣe/ 
 jihvādantauṣṭhamāṃsānāṃ śvayathuścopajāyate//  
 
 
 Su.5.1.49  athāsya
                            dhātakīpuṣpapathyājambūphalāsthibhiḥ/ 
 sakṣaudraiḥ pracchite śophe kartavyaṃ pratisāraṇam//  
 
 
 Su.5.1.50  athāvā+aṅkoṭhamūlāni tvacaḥ saptacchadasya
                            vā/ 
 śirīṣamāṣakā vā+api sakṣaudrāḥ pratisāraṇam//  
 
 
 Su.5.1.51  jihvānirlekhavalau dantakāṣṭhavadādiśet/ 
 picchilo bahulo+abhyaṅgo vivarṇo vā viṣānvitaḥ//  
 
 
 Su.5.1.52  sphoṭajanmarujāsrāvatvakpākaḥ svedanaṃ
                            jvaraḥ/ 
 daraṇaṃ cāpi māṃsānāmabhyaṅge viṣasaṃyute//  
 
 
 Su.5.1.53  tatra śītāmbusiktasya kartavyamanulepanam/ 
 candanaṃ tagaraṃ kuṣṭhamuśīraṃ veṇupatrikā//  
 
 
 Su.5.1.54  somavallyamṛtā śvetā padmaṃ kālīyakaṃ
                            tvacam/ 
 kapittharasamūtrābhyāṃ pānametacca yujyate//  
 
 
 Su.5.1.55  utsādane parīṣeke kaṣāye cānulepane/ 
 śayyāvastratanutreṣu jñeyamabhyaṅgalakṣaṇaiḥ//  
 
 
 Su.5.1.56  keśaśātaḥ śiroduḥkhaṃ khebhyaśca
                            rudhirāgamaḥ/ 
 granthijanmottamāṅgeṣu viṣajuṣṭe+avalekhane//  
 
 
 Su.5.1.57  pralepo bahuśastatra bhavitāḥ kṛṣṇamṛttikāḥ/ 
 ṛṣyapittaghṛtaśyāmāpālindītaṇḍulīyakaiḥ//  
 
 
 Su.5.1.58  gomayasvaraso vā+api hito vā mālatīrasaḥ/ 
 raso mūṣikaparṇyā vā dhūmo vā+agārasaṃbhavaḥ//  
 
 
 Su.5.1.59  śiro+abhyaṅgaḥ śirastrāṇaṃ snānamuṣṇīṣameva
                            ca/ 
 srajaśca viṣasaṃsṛṣṭāḥ sādhayedavalekhanāt//  
 
 
 Su.5.1.60  mukhālepe mukhaṃ śyāvaṃ
                            yuktamabhyaṅgalakṣaṇaiḥ/ 
 padminīkaṇṭakaprakhyaiḥ kaṇṭakaiścopacīyate//  
 
 
 Su.5.1.61  tatra kṣaudraghṛtaṃ pānaṃ pralepaścandanaṃ
                            ghṛtam/ 
 payasyā madhukaṃ phañjī bandhujīvaḥ punarnavā//  
 
 
 Su.5.1.62  asvāsthyaṃ kuñjarādīnāṃ
                            lālāsrāvo+akṣiraktatā/ 
 sphikpāyumeḍhramuṣkeṣu yātuśca sphoṭasaṃbhavaḥ//  
 
 
 Su.5.1.63  tatrābhyaṅgavadeveṣṭā yātṛvāhanayoḥ kriyā/ 
 śoṇitāgamanaṃ khebhyaḥ śirorukkaphasṃsravaḥ//  
 
 
 Su.5.1.64  nasyadhūmagate liṅgamindiryāṇāṃ ca vaikṛtam/ 
 tatra dugdhairgavādīnāṃ sarpiḥ sātiviṣaiḥ śṛtam//  
 
 
 Su.5.1.65  pāne nasye ca saśvetaṃ hitaṃ samadayantikam/ 
 gandhahānirvivarṇatvaṃ puṣpāṇāṃ mlānatā bhavet//  
 
 
 Su.5.1.66  jighrataśca śiroduḥkhaṃ vāripūrṇe ca locane/ 
 tatra bāṣperitaṃ karma mukhālepe ca yat smṛtam//  
 
 
 Su.5.1.67  karṇatailagate śrotravaiguṇyaṃ śophavedane/ 
 karṇasrāvaśca tatrāśu kartavyaṃ pratipūraṇam//  
 
 
 Su.5.1.68  svaraso bahuputrāyāḥ saghṛtaḥ
                            kṣaudrasaṃyutaḥ/ 
 somavalkarasaścāpi suśīto hita iṣyate//  
 
 
 Su.5.1.69  aśrūpadeho dāhaśca vedanā dṛṣṭivibhramaḥ/ 
 añjane viṣasaṃsṛṣṭe bhavedāndhyamathāpi ca//  
 
 
 Su.5.1.70  tatra sadyo ghṛtaṃ peyaṃ tarpaṇaṃ ca
                            samāgadham/ 
 añjanaṃ meṣaśṛṅgasya niryāso varuṇasya ca//  
 
 
 Su.5.1.71  muṣkakasyājakarṇasya pheno gopittasaṃyutaḥ/ 
 kapitthameṣaśṛṅgyośca puṣpaṃ bhallātakasya vā//  
 
 
 Su.5.1.72  ekaikaṃ kārayet puṣpaṃ bandhūkāṅkoṭayorapi/ 
 śophaḥ srāvastathā svāpaḥ pādayoḥ sphoṭajanma ca//  
 
 
 Su.5.1.73  bhavanti viṣajuṣṭābhyāṃ
                            pādukābhyāmasaṃśayam/ 
 upānatpādapīṭhāni pādukāvat prasādhayet//  
 
 
 Su.5.1.74  bhūṣaṇāni hatārcīṃṣi na vibhānti yathā purā/ 
 svāni sthānāni hanyuśca dāhapākāvadāraṇaiḥ//  
 
 
 Su.5.1.75  pādukābhūṣaṇeṣūktamabhyaṅgavidhimācaret/ 
 viṣopasargo bāṣpādirbhūṣaṇānto ya īritaḥ//  
 
 
 Su.5.1.76  samīkṣyopadravāṃstasya vidadhīta cikitsitam/ 
 mahāsugandhimagadaṃ yaṃ pravakṣyāmi taṃ bhiṣak//  
 
 
 Su.5.1.77  pānālepananasyeṣu vidadhītāñjaneṣu ca/ 
 virecanāni tīkṣṇāni kuryāt pracchardanāni ca//  
 
 
 Su.5.1.78  sirāśca vyadhayet kṣipraṃ prāptaṃ visrāvaṇaṃ
                            yadi/ 
 mūsikā+ajaruhā vā+api haste baddhā tu bhūpateḥ//  
 
 
 Su.5.1.79  karoti nirviṣaṃ sarvamannaṃ viṣasamāyutam/ 
 hṛdayāvaraṇaṃ nityaṃ kuryācca mitramadhyagaḥ//  
 
 
 Su.5.1.80  pibedghṛtamajeyākhyamamṛtākhyaṃ ca
                            buddhimān/ 
 sarpirdadhi payaḥ kṣaudraṃ pibedvā śītalaṃ jalam//  
 
 
 Su.5.1.81  mayūrānnakulān godhāḥ pṛṣatān hariṇānapi/ 
 satataṃ bhakṣayeccāpi rasāṃsteṣāṃ pibedapi//  
 
 
 Su.5.1.82  godhānakulamāṃseṣu hariṇasya ca buddhimān/ 
 dadyāt supiṣṭāṃ pālindīṃ madhukaṃ śarkarāṃ tathā//  
 
 
 Su.5.1.83  śarkarātiviṣe deye māyūre samahauṣadhe/ 
 pārṣate cāpi deyāḥ syuḥ pippalyaḥ samahauṣadhāḥ//  
 
 
 Su.5.1.84  sakṣaudraḥ saghṛtaścaiva śimbīyūṣo hitaḥ
                            sadā/ 
 viṣaghnāni ca seveta bhakṣyabhojyāni buddhimān//  
 
 
 Su.5.1.85  pippalīmadhukakṣaudraśarkarekṣurasāmbubhiḥ/ 
 chardayedguptahṛdayo bhakṣitaṃ yadi vai viṣam// 
 
 iti suśrutasaṃhitāyāṃ kalpasthāne+annapānarakṣākalpo nāma
                        prathamo+adhyāyaḥ//  
 
 
                    dvitīyo+adhyāyaḥ/
                     Su.5.2.1  athātaḥ
                        sthāvaraviṣavijñānīyamadhyāyaṃ vyākhyāsyāmaḥ// 
 Su.5.2.2  yathovāca bhagavān dhanvantariḥ//  
 Su.5.2.3  sthābaraṃ jaṅgamaṃ caiva dvividhaṃ
                        viṣamucyate/ 
 daśādhiṣṭhānamādyaṃ tu dvitīyaṃ ṣoḍaśāśrayam// 
 
 Su.5.2.4  mūlaṃ patraṃ phalaṃ puṣpaṃ tvak kṣīraṃ sāra eva
                            ca/ 
 niryāso dhātavaścaiva kandaśca daśamaḥ smṛtaḥ//  
 
 Su.5.2.5  tatra
                        klītakāśvamāraguñjāsugandhagargarakakaraghāṭavidyucchikhāvijayānītyaṣṭau
                        mūlaviṣāṇi; viṣapatrikālambāvaradārukarambhamahākarambhāṇi pañca
                        patraviṣāṇi;
                        kumudvatīveṇukākarambhamahākarambhakarkoṭakareṇukakhadyotakacarmarībhagandhāsarpaghātinandanasārapākānīti
                        dvādaśa phalaviṣāṇi; vetrakādambavallījakarasbhamahākarambhāṇi pañca
                        puṣpaviṣāṇi; antrapācakakartarīyasaurīyakakaraghāṭakarambhanandananārācakāni
                        sapta tvaksāraniryāsaviṣāṇi; kumudaghnīsnuhījālakṣīrīṇi trīṇi kṣīraviṣāṇi;
                        phenāśma(bhasma)haritālaṃ ca dve dhātuviṣe;
                        kālakūṭavatsanābhasarṣapapālakakardamakavairāṭakamustakaśṛṅgīviṣaprapuṇḍarīkamūlakahālāhalamahāviṣakarkaṭakānīti
                        trayodaśa kandaviṣāṇi; ityevaṃ pañcapañcāśat sthāvaraviṣāṇi bhavanti// 
 
 Su.5.2.6  catvāri vatsanābhāni mustake dve prakīrtite 
 ṣaṭ caiva sarṣapāṇyāhuḥ śeṣāṇyekaikameva tu//  
 
 
 Su.5.2.7  udveṣṭanaṃ mūlaviṣaiḥ pralāpo moha eva ca/ 
 jṛmbhāṅgodveṣṭanaśvāsā jñeyāḥ patraviṣeṇa tu//  
 
 
 Su.5.2.8  muṣkaśophaḥ phalaviṣairdāho+annadveṣa eva ca/ 
 bhavet puṣpaviṣaiśchardirādhmānaṃ moha eva ca//  
 
 
 Su.5.2.9  tvaksāraniryāsaviṣairupayuktairbhavanti hi/ 
 āsyadaurgandhyapāruṣyaśirorukkaphasaṃsravāḥ//  
 
 
 Su.5.2.10  phenāgamaḥ kṣīraviṣairviḍbhedo gurujihvatā/ 
 hṛtpīḍanaṃ dhātuviṣairmūrcchā dāhaśca tāluni//  
 
 
 Su.5.2.11  prāyeṇa kālaghātīni viṣāṇyetāni nirdiśet/ 
 kandajāni tu tīkṣṇāni teṣāṃ vakṣyāmi vistaram//  
 
 
 Su.5.2.12  sparśājñānaṃ kālakūṭe vepathuḥ stambha eva
                            ca/ 
 grīvāstambho vatsanābhe pītaviṇmūtranetratā//  
 
 
 Su.5.2.13  sarṣape vātavaiguṇyamānāho granthijanma ca/ 
 grīvādaurbalyavāksaṅgau pālake+anumatāviha//  
 
 
 Su.5.2.14  prasekaḥ kardamākhyena viṅbhedo netrapītatā/ 
 vairāṭakenāṅgaduḥkhaṃ śirorogaśca jāyate//  
 
 
 Su.5.2.15  gātrastambho vepathuśca jāyate mustakena tu/ 
 śṛṅgīviṣeṇāṅgasādadāhodaravivṛddhayaḥ//  
 
 
 Su.5.2.16  puṇḍarīkeṇa raktatvamakṣṇorvṛddhistathodare/ 
 vaivarṇyaṃ mūlakaiśchardirhikkāśophapramūḍhatāḥ//  
 
 
 Su.5.2.17  cireṇocchvasiti śyāvo naro hālāhalena vai/ 
 mahāviṣeṇa hṛdaye granthiśūlodgamau bhṛśam//  
 
 
 Su.5.2.18  karkaṭenotpatatyūrdhvaṃ hasan dantān
                            daśatyapi/ 
 kandajānyugravīryāṇi pratyuktāni trayodaśa//  
 
 
 Su.5.2.19  sarvāṇi kuśalairjñeyānyetāni daśabhirguṇaiḥ/ 
 rūkṣamuṣṇaṃ tathā tīkṣṇaṃ sūkṣmamāśuvyavāyi ca//  
 
 
 Su.5.2.20  vikāśi viśadaṃ caiva laghvapāki ca tat
                            smṛtam/ 
 tadraukṣyāt kopayedvāyumauṣṇyāt pittaṃ saśoṇitam//  
 
 
 Su.5.2.21  matiṃ ca mohayettaikṣṇyānmarmabandhān chinatti
                            ca/ 
 śarīrāvayavān saukṣmyāt praviśedvikaroti ca//  
 
 
 Su.5.2.22  āśutvādāśu taddhanti vyavāyāt prakṛtiṃ
                            bhajet/ 
 kṣapayecca vikāśitvāddoṣāndhātūnmalānapi//  
 
 
 Su.5.2.23  vaiśadyādatiricyeta duścikitsyaṃ ca
                            lāghavāt/ 
 durharaṃ cāvipākitvāttasmāt kleśayate ciram//  
 
 
 Su.5.2.24  sthāvaraṃ jaṅgamaṃ yacca kṛtrimaṃ cāpi
                            yadviṣam/ 
 sadyo vyāpādayettattu jñeyaṃ daśaguṇānvitam//  
 
 
 Su.5.2.25  yat sthāvaraṃ jaṅgamakṛtrimaṃ vā dehādaśeṣaṃ
                            yadanirgataṃ tat/ 
 jīrṇaṃ viṣaghnauṣadhibhirhataṃ vā dāvāgnivātātapaśoṣitaṃ vā//  
 
 
 Su.5.2.26  svabhāvato vā guṇaviprahīnaṃ viṣaṃ hi
                            dūṣīviṣatāmupaiti/ 
 vīryālpamāvānna nipātayettat kaphāvṛtaṃ varṣagaṇānubandhi//  
 
 
 Su.5.2.27  tenārdito bhinnapurīṣavarṇo
                            vigandhavairasyamukhaḥ pipāsī/ 
 mūrcchan vaman gadgadavāgviṣaṇṇo bhavecca duṣyodaraliṅgajuṣṭaḥ//  
 
 
 Su.5.2.28  āmāśayasthe kaphavātarogī
                            pakvāśayasthe+anilapittarogī/ 
 bhavennaro dhvastaśiroruhāṅgo vilūnapakṣastu yathā vihaṅgaḥ//  
 
 
 Su.5.2.29  sthitaṃ rasādiṣvathavā yathoktān karoti
                            dhātuprabhavān vikārān/ 
 kopaṃ ca śītāniladurdineṣu yātyāśu pūrvaṃ śṛṇu tatra rūpam//  
 
 
 Su.5.2.30  nidrā gurutvaṃ ca vijṛmbhaṇaṃ ca
                            viśleṣaharṣāvathavā+aṅgamardaḥ/ 
 tataḥ karotyannamadāvipākāvarocakaṃ maṇḍalakoṭhamohān//  
 
 
 Su.5.2.31  dhātukṣayaṃ pādakarāsyaśophaṃ dakodaraṃ
                            chardimathātisāram/ 
 vaivarṇyamūrcchāviṣamajvarān vā kuryāt pravṛddhāṃ prabalāṃ tṛṣāṃ vā//
                         
 
 
 Su.5.2.32  unmādamanyajjanayettathā+anyadānāhamanyat
                            kṣapayecca śukram/ 
 gādgadyamanyajjanayecca kuṣṭhaṃ tāṃstān vikārāṃśca bahuprakārān//  
 
 
 Su.5.2.33  dūṣitaṃ deśakālānnadivāsvapnairabhīkṣṇaśaḥ/ 
 yasmāddūṣayate dhātūn tasmāddūṣīviṣaṃ smṛtam//  
 
 
 Su.5.2.34  sthāvarasyopayuktasya vege tu prathame
                            nṛṇām/ 
 śyāvā jihvā bhavetstabdhā mūrcchā śvāsaśca jāyate//  
 
 
 Su.5.2.35  dvitīye vepathuḥ sādo dāhaḥ
                            kaṇṭharujastathā/ 
 viṣamāmāśayaprāptaṃ kurute hṛdi vedanām//  
 
 
 Su.5.2.36  tāluśoṣaṃ tṛtīye tu śūlaṃ cāmāśaye bhṛśam/ 
 durvarṇe harite śūne jāyete cāsya locane//  
 
 
 Su.5.2.37  pakvāmāśayayostodo hikkā kāso+antrakūjanam/ 
 caturthe jāyate vege śirasaścātigauravam//  
 
 
 Su.5.2.38  kaphapraseko vaivarṇyaṃ parvabhedaśca
                            pañcame/ 
 sarvadoṣaprakopaśca pakvādhāne ca vedanā//  
 
 
 Su.5.2.39  ṣaṣṭhe prajñāpraṇāśaśca bhṛśaṃ
                            cāpyatisāryate/ 
 skandhapṛṣṭhakaṭībhaṅgaḥ sannirodhaśca saptame//  
 
 
 Su.5.2.40  prathame viṣavege tu vānte śītāmbusecitam/ 
 agadaṃ madhusarpirbhyāṃ pāyayeta samāyutam//  
 
 
 Su.5.2.41  dvitīye pūrvavadvāntaṃ pāyayettu virecanam/ 
 tṛtīye+agadapānaṃ tu hitaṃ nasyaṃ tathā+añjanam//  
 
 
 Su.5.2.42  caturthe snehasaṃmiśraṃ pāyayetāgadaṃ
                            bhiṣak/ 
 pañcame kṣaudramadhukakvāthayuktaṃ pradāpayet//  
 
 
 Su.5.2.43  ṣaṣṭhe+atīsāravat siddhiravapīḍaśca saptame/ 
 mūrdhni kākapadaṃ kṛtvā sāsṛgvā piśitaṃ kṣipet//  
 
 
 Su.5.2.44  vegāntare tvanyatame kṛte karmaṇi śītalām/ 
 yavāgūṃ saghṛtakṣaudrāmimāṃ dadyādviṣāpahām//  
 
 
 Su.5.2.45  koṣātakyo+agnikaḥ
                            pāṭhāsūryavallyamṛtābhayāḥ/ 
 śirīṣaḥ kiṇihī śelurgiryāhvā rajanīdvayam//  
 
 
 Su.5.2.46  punarnave hareṇuśca trikaṭuḥ sārive balā/ 
 eṣāṃ yavāgūrniṣkvāthe kṛtā hanti viṣadvayam//  
 
 
 Su.5.2.47  madhukaṃ tagaraṃ kuṣṭhaṃ bhadradāru
                            hareṇavaḥ/ 
 punnāgailailavālūni nāgapuṣpotpalaṃ sitā//  
 
 
 Su.5.2.48  viḍaṅgaṃ candanaṃ patraṃ priyaṅgurdhyāmakaṃ
                            tathā/ 
 haridre dve bṛhatyau ca sārive ca sthirā sahā//  
 
 
 Su.5.2.49  kalkaireṣāṃ ghṛtaṃ siddhamajeyamiti
                            viśrutam/ 
 viṣāṇi hanti sarvāṇi śīghramevājitaṃ kvacit//  
 
 
 Su.5.2.50  dūṣīviṣārtaṃ susvinnamūrdhvaṃ cādhaśca
                            śodhitam/ 
 pāyayetāgadaṃ nityamimaṃ dūṣiviṣāpaham//  
 
 
 Su.5.2.51  pippalyo dhyāmakaṃ māṃsī śāvaraḥ
                            paripelavam/ 
 suvarcikā sasūkṣmailā toyaṃ kanakagairikam//  
 
 
 Su.5.2.52  kṣaudrayukto+agado hyeṣa dūṣīviṣamapohati/ 
 nāmnā dūṣīviṣāristu na cānyatrāpi vāryate//  
 
 
 Su.5.2.53  jvare dāhe ca hikkāyāmānāhe śukrasaṃkṣaya/ 
 śophe+atisāre mūrcchāyāṃ hṛdroge jaṭhare+api ca//  
 
 
 Su.5.2.54  unmāde vepathau caiva ye cānye
                            syurupadravāḥ/ 
 yathāsvaṃ teṣu kurvīta viṣaghnairauṣadhaiḥ kriyām//  
 
 
 Su.5.2.55  sādhyamātmavataḥ sadyo yāpyaṃ
                            savatsarotthitam/ 
 dūṣīviṣamasādhyaṃ tu kṣīṇasyāhitasevinaḥ// 
 
 iti suśrutasaṃhitāyāṃ kalpasthāne sthāvaraviṣavijñānīyo nāma
                        dvitīyo+adhyāyaḥ //2// 
 
 
                    tṛtīyo+adhyāyaḥ/
                     Su.5.3.1  athāto  † jaṅgamaviṣavijñānīyaṃ kalpaṃ
                        vyākhyāsyāmaḥ// 
 Su.5.3.2  yathovāca bhagavān
                        dhanvantariḥ// 
 
 Su.5.3.3  jaṅgamasya viṣasyoktānyadhiṣṭhānāni ṣoḍaśa/ 
 samāsena mayā yāni vistarasteṣu vakṣyate//  
 
 Su.5.3.4  tatra
                            dṛṣṭiniḥśvāsadaṃṣṭrānakhamūtrapurīṣaśukralālārtavamukhasandaṃśaviśardhitatuṇḍāsthipittaśūkaśavānīti † // 
 Su.5.3.5  tatra dṛṣṭiniḥśvāsaviṣā divyāḥ
                        sarpāḥ, bhaumāstu daṃṣṭrāviṣāḥ,
                        mārjāraśvavānaramakaramaṇḍūkapākamatsyagodhāśambūkapracalākagṛhagodhikācatuṣpādakīṭāstathā+anye
                        daṃṣṭrānakhaviṣāḥ,
                        cipiṭapicciṭakakaṣāyavāsikasarṣapakatoṭakavarcaḥkīṭakauṇḍinyakāḥ
                        śakṛnmūtraviṣāḥ, mūṣikāḥ śukraviṣāḥ, lūtā  † lālāmūtrapurīṣamukhasandaṃśanakhaśukrārtavaviṣāḥ,
                        vṛścikaviśvambharavaraṭīrājīvamatsyocciṭiṅgāḥ samudravṛścikāścāla(ra)viṣāḥ,
                        citraśiraḥsarāvakurdiśatadārukārimedakasārikāmukhā
                        mukhasandaṃśaviśardhitamūtrapurīṣaviṣāḥ, makṣikākaṇabhajalāyukā
                        mukhasandaṃśaviṣāḥ, viṣahatāsthi sarpakaṇṭakavaraṭīmatsyāsthi
                        cetyasthiviṣāṇi, śakulīmatsyaraktarājivarakī(ṭī)matsyāśca pittaviṣāḥ,
                        sūkṣmatuṇḍocciṭiṅgavaraṭīśatapadīśūkavalabhikāśṛṅgibhramarāḥ śūkatuṇḍaviṣāḥ,
                        kīṭasarpadehā gatāsavaḥ śavaviṣāḥ; śeṣāstvanuktā mukhasandaṃśaviṣeṣveva
                        gaṇayitavyāḥ// 
 
 Su.5.3.6  bhavanti cātra rājño+arideśe
                            ripavastṛṇāmbumārgānnadhūmaśvasanān viṣeṇa/ 
 saṃdūṣayantyebhiratipraduṣṭān vijñāya liṅgairabhiśodhayettān//  
 
 
 Su.5.3.7  duṣṭaṃ jalaṃ picchilamugragandhi phenānvitaṃ
                            rājibhirāvṛtaṃ ca/ 
 maṇḍūkamatsyaṃ mriyate vihaṅgā mattāśca sānūpacarā bhramanti//  
 
 
 Su.5.3.8  majjanti ye cātra narāśvanāgāste
                            chardimohajvaradāhaśophān/ 
 ṛcchanti(gacchanti) teṣāmapahṛtya  † doṣān duṣṭaṃ jalaṃ śodhayituṃ yateta//  
 
 
 Su.5.3.9  dhavāśvakarṇāsanapāribhadrān sapāṭalān
                            siddhakamokṣakau ca/ 
 dagdhvā sarājadrumasomavalkāṃstadbhasma śītaṃ vitaret saraḥsu//  
 
 
 Su.5.3.10  bhasmāñjaliṃ cāpi ghaṭe nidhāya
                            viśodhayedīpsitamevamambhaḥ/ 
 kṣitipradeśaṃ viṣadūṣitaṃ tu  † śilātalaṃ tīrthamatheriṇaṃ vā//  
 
 
 Su.5.3.11  spṛśanti gātreṇa tu yena yena
                            govājināgoṣṭrakharā narā vā/ 
 tacchūnatāṃ yāstyatha dahyate ca viśīryate romanakhaṃ tathaiva//  
 
 
 Su.5.3.12  tatrāpyanantāṃ saha sarvagandhaiḥ piṣṭvā
                            surābhirviniyojya mārgam/ 
 siñcet payobhiḥ sumṛdanvitaistaṃ viḍaṅgapāṭhākaṭabhījalairvā//  
 
 
 Su.5.3.13  tṛṇeṣu bhakteṣu ca dūṣiteṣu sīdanti mūrcchanti
                            vamanti cānye/ 
 viḍbhedamṛcchantyathavā mriyante teṣāṃ cikitsāṃ praṇayedyathoktām//  
 
 
 Su.5.3.14  viṣāpahairvā+apyagadairvilipya vādyāni
                            citrāṇyapi vādayeta/ 
 tāraḥ sutāraḥ sasurendragopaḥ sarvaiśca tulyaḥ kuruvindabhāgaḥ//  
 
 
 Su.5.3.15  pittena yuktaḥ kapilānvayena vādyapralepo
                            vihitaḥ praśastaḥ/ 
 vādyasya śabdena hi yānti nāśaṃ viṣāṇi ghorāṇyapi yāni  † santi//  
 
 
 Su.5.3.16  dhūme+anile vā viṣasaṃprayukte khagāḥ śramārtāḥ
                            prapatanti bhūmau/ 
 kāsapratiśyāyaśirorujaśca bhavanti tīvrā nayanāmayāśca//  
 
 
 Su.5.3.17 
                            lākṣāharidrātiviṣābhayābdahareṇukailādalavakrakuṣṭham/ 
 priyaṅgukāṃ cāpyanale nidhāya dhūmānilau cāpi viśodhayeta//  
 
 
 Su.5.3.18  prajāmimāmātmayonerbrahmaṇaḥ sṛjataḥ kila/ 
 akarodasuro vighnaṃ kaiṭabho nāma darpitaḥ//  
 
 
 Su.5.3.19  tasya kruddhasya vai vaktrādbrahmaṇastejaso
                            nidheḥ/ 
 krodho vigrahavān bhūtvā nipapātātidāruṇaḥ//  
 
 
 Su.5.3.20  sa taṃ dadāha garjantamantakābhaṃ mahābalam/ 
 tato+asuraṃ ghātayitvā tattejo+avardhatādbhutam//  
 
 
 Su.5.3.21  tato viṣādo devānāmabhavattaṃ nirīkṣya vai/ 
 viṣādajananatvācca viṣamityabhidhīyate//  
 
 
 Su.5.3.22  tataḥ sṛṣṭvā prajāḥ śeṣaṃ tadā taṃ
                            krodhamīśvaraḥ/ 
 vinyastavān sa bhūtesu sthāvareṣu careṣu ca//  
 
 
 Su.5.3.23  yathā+avyaktarasaṃ toyamantarīkṣānmahīgatam/ 
 teṣu teṣu pradeśeṣu rasaṃ taṃ taṃ niyacchati//  
 
 
 Su.5.3.24  evameva viṣaṃ yadyaddravyaṃ
                            vyāpyāvatiṣṭhate/ 
 svabhavādeva taṃ tasya rasaṃ samanuvartate//  
 
 
 Su.5.3.25  viṣe yasmādguṇāḥ sarve tīkṣṇāḥ prāyeṇa santi
                            hi/ 
 viṣaṃ sarvamato jñeyaṃ sarvadoṣaprakopaṇam//  
 
 
 Su.5.3.26  te tu vṛttiṃ prakupitā jahati svāṃ
                            viṣārditāḥ/ 
 nopayati viṣaṃ pākamataḥ prāṇān ruṇaddhi ca//  
 
 
 Su.5.3.27  śleṣmaṇā++āvṛtamārgatvāducchvāso+asya
                            nirudhyate/ 
 visaṃjñaḥ sati jīve+api tasmāttiṣṭhati mānavaḥ//  
 
 
 Su.5.3.28  śukravat sarvasarpāṇāṃ viṣaṃ sarvaśarīragam/ 
 kruddhānāmeti cāṅgebhyaḥ śukraṃ nirmanthanādiva//  
 
 
 Su.5.3.29  teṣāṃ baḍiśavaddaṃṣṭrāstāsu sajjati cāgatam/ 
 anudvṛttā viṣaṃ tasmānna muñcanti ca bhoginaḥ//  
 
 
 Su.5.3.30  yasmādatyarthamuṣṇaṃ ca tīkṣṇaṃ ca paṭhitaṃ
                            viṣam/ 
 ataḥ sarvaviṣeṣūktaḥ pariṣekastu śītalaḥ//  
 
 
 Su.5.3.31  mandaṃ kīṭeṣu nātyuṣṇaṃ bahuvātakaphaṃ
                            viṣam/ 
 ataḥ kīṭaviṣe cāpi svedo na pratiṣidhyate//  
 
 
 Su.5.3.32  kīṭairdaṣṭānugraviṣaiḥ sarpavat samupācaret/ 
 svabhāvādeva tiṣṭhettu prahārādaṃśayorviṣam//  
 
 
 Su.5.3.33  vyāpya sāvayavaṃ dehaṃ
                            digdhaviddhāhidaṣṭayoḥ/ 
 laulyādviṣānvitaṃ māṃsaṃ yaḥ khādenmṛtamātrayoḥ//  
 
 
 Su.5.3.34  yathāviṣaṃ sa rogeṇa kliśyate mriyate+api
                            vā/ 
 ataścāpyanayormāṃsamabhakṣyaṃ mṛtamātrayoḥ//  
 
 
 Su.5.3.35  muhūrtāttadupādeyaṃ prahārādaṃśabarjitam/ 
 savātaṃ gṛhadhūmābhaṃ purīṣaṃ yo+atisāryate//  
 
 
 Su.5.3.36  ādhmāto+atyarthamuṣṇāsro vivarṇaḥ
                            sādapīḍitaḥ/ 
 udvamatyatha phenaṃ ca viṣapītaṃ tamādiśet//  
 
 
 Su.5.3.37  na cāsya hṛdayaṃ vahnirviṣajuṣṭaṃ dahatyapi/ 
 taddhi sthānaṃ cetanāyāḥ svabhavādvyāpya tiṣṭhiti//  
 
 
 Su.5.3.38  aśvatthadevāyatanaśmaśānavalmīkasandhyāsu
                            catuṣpatheṣu/ 
 yāmye sapitrye parivarjanīyā ṛkṣe narā marmasu ye ca daṣṭāḥ//  
 
 
 Su.5.3.39  darvīkarāṇāṃ viṣamāśughāti sarvāṇi coṣṇe
                            dviguṇībhavanti/ 
 ajīrṇapittātapapīḍiteṣu bālapramehiṣvatha garbhiṇīṣu//  
 
 
 Su.5.3.40  vṛddhāturakṣīṇabubhukṣiteṣu rūkṣeṣu bhīruṣvatha
                            durdineṣu/ 
 śastrakṣate yasya na raktameti rājyo latābhiśca na saṃbhavanti//  
 
 
 Su.5.3.41  śītābhiradbhiśca na romaharṣo viṣābhibhūtaṃ
                            parivarjayettam/ 
 jihvā sitā yasya ca keśaśāto nāsāvabhaṅgaśca sakaṇṭhabhaṅgaḥ//  
 
 
 Su.5.3.42  kṛṣṇaḥ saraktaḥ śvayathuśca daṃśe hanvoḥ
                            sthiratvaṃ ca sa varjanīyaḥ/ 
 vartirghanā yasya nireti vaktrādraktaṃ sravedūrdhvamadhaśca yasya//  
 
 
 Su.5.3.43  daṃṣṭrānipātāḥ sakalāśca yasya taṃ cāpi vaidyaḥ
                            parivarjayettu/ 
 unmattamatyarthamupadrutaṃ vā hīnasvaraṃ vā+apyathavā vivarṇam//  
 
 
 Su.5.3.44  sāriṣṭamatyarthamaveginaṃ ca jahyānnaraṃ tatra
                            na karma kuryāt// 
 
 iti suśrutasaṃhitāyāṃ kalpasthāne jaṅgamaviṣavijñānīyo nāma
                        tṛtīyo+adhyāyaḥ //3// 
 
 
                    caturtho+adhyāyaḥ/
                     Su.5.4.1  athātaḥ sarpadaṣṭaviṣavijñānīyaṃ
                             † kalpaṃ
                        vyākhyāsyāmaḥ// 
 Su.5.4.2  yathovāca bhagavān
                        dhanvanatariḥ// 
 
 Su.5.4.3  dhanvantariṃ mahāprājñaṃ
                            sarvaśāstraviśāradam/ 
 pādayorupasaṃgṛhya suśrutaḥ paripṛcchati//  
 
 
 Su.5.4.4  sarpasaṃkhyāṃ vibhāgaṃ ca daṣṭalakṣaṇameva
                            ca/ 
 jñānaṃ ca viṣavegānāṃ bhagavan vaktumarhasi//  
 
 
 Su.5.4.5  tasya tadvacanaṃ śrutvā prābravīdbhiṣajāṃ
                            varaḥ/ 
 asaṃkhyā  † vāsukiśreṣṭhā vikhyātāstakṣakādayaḥ//  
 
 
 Su.5.4.6  mahīdharāśca nāgendrā hutāgnisamatejasaḥ/ 
 ye cāpyajasraṃ garjanti varṣanti ca tapanti ca//  
 
 
 Su.5.4.7  sasāgaragiridvīpā yairiyaṃ dhāryate mahī/ 
 kruddhā niḥśvāsadṛṣṭibhyāṃ ye hanyurakhilaṃ jagat//  
 
 
 Su.5.4.8  namastebhyo+asti no teṣāṃ kāryaṃ
                            kiñciccikitsayā/ 
 ye tu daṃṣṭrāviṣā bhaumā ye daśanti ca mānuṣān//  
 
 
 Su.5.4.9  teṣāṃ saṅkhyāṃ pravakṣyāmi
                            yathāvadanupūrvaśaḥ/ 
 aśītistveva sarpāṇāṃ bhidyate pañcadhā tu sā//  
 
 
 Su.5.4.10  darvīkarā maṇḍalino rājimantastathaiva ca/ 
 nirviṣā vaikarañjāśca trividhāste punaḥ smṛtāḥ//  
 
 
 Su.5.4.11  darvīkarā maṇḍalino rājimantaśca  † pannagāḥ/ 
 teṣu darvīkarā jñeyā viṃśatiḥ ṣaṭ ca pannagāḥ//  
 
 
 Su.5.4.12  dvāviṃśatirmaṇḍalino rājimantastathā daśa/ 
 nirviṣā dvādaśa jñeyā vaikarañjāstrayastathā//  
 
 
 Su.5.4.13  vaikarañjodbhavāḥ sapta citrā † 
                            maṇḍalirājilāḥ/ 
 pādābhimṛṣṭā duṣṭā vā kruddhā grāsārthino+api vā//  
 
 
 Su.5.4.14  te daśanti mahākrodhāstrividhaṃ †  bhīmadarśanāḥ/ 
 sarpitaṃ raditaṃ cāpi tṛtīyamatha nirviṣam/ 
 sarpāṅgābhihataṃ kecidicchanti khalu tadvidaḥ//  
 
 
 Su.5.4.15  padāni yatra dantānāmekaṃ dve vā bahūni vā/ 
 nimagnānyalparaktāni yānyudvṛtya karoti hi//  
 
 
 Su.5.4.16  cañcumālakayuktāni vaikṛtyakaraṇāni ca/ 
 saṅkṣiptāni saśophāni vidyāttat sarpitaṃ bhiṣak//  
 
 
 Su.5.4.17  rājyaḥ salohitā yatra nīlāḥ pītāḥ
                            sitāstathā/ 
 vijñeyaṃ raditaṃ  † tattu jñeyamalpaviṣaṃ ca tat//  
 
 
 Su.5.4.18  aśophamalpaduṣṭāsṛk prakṛtisthasya dehinaḥ/ 
 padaṃ padāni vā vidyādaviṣaṃ taccikitsakaḥ//  
 
 
 Su.5.4.19  sarpaspṛṣṭasya bhīrorhi bhayena
                            kupito+anilaḥ/ 
 kasyacit kurute śophaṃ sarpāṅgābhihataṃ tu tat//  
 
 
 Su.5.4.20  vyādhitodvignadaṣṭāni jñeyānyalpaviṣāṇi tu/ 
 tathā+ativṛddhabālābhidaṣṭamalpaviṣaṃ smṛtam//  
 
 
 Su.5.4.21  suparṇadevabrahmarṣiyakṣasiddhaniṣevite/ 
 viṣaghnauṣadhiyukte ca deśe na kramate viṣam//  
 
 
 Su.5.4.22  rathāṅgalāṅgalacchatrasvastikāṅkuśadhāriṇaḥ/ 
 jñeyā darvīkarāḥ sarpāḥ phaṇinaḥ śīghragāminaḥ//  
 
 
 Su.5.4.23  maṇḍalairvividhaiścitrāḥ pṛthavo
                            mandagāminaḥ/ 
 jñeyā maṇḍalinaḥ sarpā  † jvalanārkasamaprabhāḥ//  
 
 
 Su.5.4.24  snigdhā vividhavarṇābhistiryagūrdhvaṃ ca
                            rājibhiḥ/ 
 citritā iva ye bhānti rājimantastu te smṛtāḥ//  
 
 
 Su.5.4.25  muktārūpyaprabhā ye ca kapilā ye ca
                            pannagāḥ/ 
 sugandhayaḥ suvarṇābhāste jātyā brāhmaṇāḥ smṛtāḥ//  
 
 
 Su.5.4.26  kṣatriyāḥ snigdhavarṇāstu pannagā
                            bhṛśakopanāḥ/ 
 sūryacandrākṛticchatralakṣma teṣāṃ tathā+ambujam//  
 
 
 Su.5.4.27  kṛṣṇā  † vajranibhā ye ca lohitā varṇatastathā/ 
 dhūmrāḥ pārāvatābhāśca vaiśyāste pannagāḥ smṛtāḥ//  
 
 
 Su.5.4.28  mahiṣadvīpivarṇābhāstathaiva paruṣatvacaḥ/ 
 bhinnavarṇāśca ye kecicchūdrāte parikīrtitāḥ//  
 
 
 Su.5.4.29  kopayantyanilaṃ jantoḥ phaṇinaḥ sarva eva
                            tu/ 
 pittaṃ maṇḍalinaścāpi kaphaṃ cānekarājayaḥ//  
 
 
 Su.5.4.30  apatyamasavarṇābhyāṃ dvidoṣakaralakṣaṇam/ 
 jñeyau doṣaiśca dampatyorviśeṣaścātra vakṣyate//  
 
 
 Su.5.4.31  rajanyāḥ paścime yāme sarpāścitrāścaranti
                            hi/ 
 śeṣeṣūktā maṇḍalino divā darvīkarāḥ smṛtāḥ//  
 
 
 Su.5.4.32  darvīkarāstu taruṇā vṛddhā maṇḍalinastathā/ 
 rājimanto vayomadhyā jāyante mṛtyuhetavaḥ//  
 
 
 Su.5.4.33  nakulākulitā bālā vāriviprahatāḥ kṛśāḥ/ 
 vṛddhāmuktatvaco bhītāḥ sarpāstvalpaviṣāḥ smṛtāḥ//  
 
 Su.5.4.34  tatra darvīkarāḥ kṛṣṇasarpo,
                        mahākṛṣṇaḥ, kṛṣṇodaraḥ śvetakapoto, mahākapoto, balāhako, mahāsarpaḥ,
                            śaṅkhakapālo † ,
                        lohitākṣo, gavedhukaḥ, parisarpaḥ, khaṇḍaphaṇaḥ, kakudaḥ, padmo, mahāpadmo,
                        darbhapuṣpo, dadhimukhaḥ, puṇḍarīko, bhrūkuṭīmukho, viṣkiraḥ, puṣpābhikīrṇo,
                        girisarpaḥ, ṛjusarpaḥ, śvetodaro, mahāśirā, alagarda, aśīviṣa iti (1);
                        maṇḍalinastu ādarśamaṇḍalaḥ, śvetamaṇḍalo, raktamaṇḍalaḥ, citramaṇḍalaḥ,
                        pṛṣato, rodhrapuṣpo, milindako, gonaso, vṛddhagonasaḥ, panaso, mahāpanaso,
                        veṇupatrakaḥ, śiśuko madanaḥ, pālindiraḥ, piṅgalaḥ † , tantukaḥ puṣpapāṇḍuḥ, ṣaḍaṅgo, agniko
                        babhruḥ, kaṣāyaḥ, kaluṣaḥ pārāvato, hastābharaṇaḥ, citrakaḥ, eṇīpada iti
                        (2); rājimantastu puṇḍarīko rājicitro, aṅgularājiḥ, bindurājiḥ, kardamakaḥ,
                        tṛṇaśoṣakaḥ, sarṣapakaḥ śvetahanuḥ, darbhapuṣpaścakrako, godhūmakaḥ,
                        kikkisāda iti (3); nirviṣāstu galagolī, śūkapatro, ajagaro, divyako,
                        varṣāhikaḥ, puṣpaśakalī, jyotīrathaḥ, kṣīrikāpuṣpako, ahipatāko, andhāhiko,
                        gaurāhiko, vṛkṣeśaya iti (4); vaikarañjāstu trayāṇāṃ darvīkarādīnāṃ
                        vyatikarājjātāḥ, tadyathā mākuliḥ, poṭagalaḥ, snigdharājiriti/ tatra
                        kṛṣṇasarpeṇa gonasyāṃ vaiparītyena vā jāto mākuliḥ; rājilena gonasyāṃ
                        vaiparītyena vā jātaḥ poṭagalaḥ; kṛṣṇasarpeṇa rājimatyāṃ vaiparītyena vā
                        jātaḥ snigdharājiriti/ teṣāmādyasya pitṛvadviṣotkarṣo, dvayormātṛvadityeke
                        (5); trayāṇāṃ vaikarañjānāṃ
                        punardivyelakarodhrapuṣpakarājicitrakapoṭagalapuṣpābhikīrṇadarṇadarbhapuṣpavellitakāḥ
                        sapta; teṣāmādyāstrayo rājilavat, śeṣā maṇḍalivat, evameteṣāṃ
                        sarpāṇāmaśītirvyākhyātā//  
 Su.5.4.35  tatra mahānetrajihvāsyaśirasaḥ
                        pumāṃsaḥ, sūkṣmanetrajihvāsyaśirasaḥ striyaḥ, ubhayalakṣaṇā mandavisā
                        akrodhā napuṃsakā iti// 
 Su.5.4.36  tatra sarveṣāṃ sarpāṇāṃ
                        sāmānyata eva daṣṭalakṣaṇaṃ vakṣyāmaḥ/ kiṃ kāraṇaṃ viṣaṃ hi
                        niśitanistriṃśāśanihutavahadeśyamāśukāri
                        muhūrtamapyupekṣitamāturamatipātayati, na cāvakāśo+asti vāksamūhamupasartuṃ
                        pratyekamapi daṣṭalakṣaṇe+abhihite  † sarvatra traividhyaṃ bhavati, tasmāt traividhyameva
                        vakṣyāmaḥ; etaddhyāturahitamasaṃmohakaraṃ ca, api cātraiva
                        sarvasarpavyañjanāvarodhaḥ// 
 Su.5.4.37  tatra darvīkaraviṣeṇa
                        tvaṅnayananakhadaśanavadanamūtrapurīṣadaṃśakṛṣṇatvaṃ raukṣyaṃ śiraso
                        gauravaṃ sandhivedanā kaṭīpṛṣṭhagrīvādaurbalyaṃ jṛmbhaṇaṃ vepathuḥ
                        svarāvasādo ghurghurako jaḍatā śuṣkodgāraḥ kāsaśvāsau hikkā
                        vāyorūrdhvagamanaṃ śūlodveṣṭanaṃ tṛṣṇā lālāsrāvaḥ phenāgamanaṃ
                        sroto+avarodhastāstāśca vātavedanā bhavanti; maṇḍaliviṣeṇa tvagādīnāṃ
                        pītatvaṃ śītābhilāṣaḥ paridhūpanaṃ dāhastṛṣṇā mado mūrcchā jvaraḥ
                        śoṇitāgamanamūrdhvamadhaśca māṃsānāmavaśātanaṃ śvayathurdaṃśakothaḥ
                        pītarūpadarśanamāśukopastāstāśca pittavedanā bhavanti; rājimadviṣeṇa
                        śuklatvaṃ tvagādīnāṃ śītajvaro romaharṣaḥ stabdhatvaṃ gātrāṇāmādaṃśaśophaḥ
                        sāndrakaphaprasekaśchardirabhīkṣṇamakṣṇoḥ kaṇḍūḥ kaṇṭhe śvayathurghurghuraka
                        ucchvāsanirodhastamaḥpraveśastāstāśca kaphavedanā bhavanti// 
 Su.5.4.38  puruṣābhidaṣṭa ūrdhvaṃ prekṣate,
                        adhastāt striyā sirāścottiṣṭhanti lalāṭe, napuṃsakābhidaṣṭastiryakprekṣī
                        bhavati, garbhiṇyā pāṇḍumukho dhmātaśca, sūtikayā kukṣiśūlārtaḥ sarudhiraṃ
                        mehatyupajihvikā cāsya bhavati, grāsārthinā+annaṃ kāṅkṣati, vṛddhena
                        cirānmandāśca vegāḥ, bālenāśu mṛdavaśca, nirviṣeṇāviṣaliṅgaṃ,
                        andhāhikenāndhatvamityeke, grasanāt ajagaraḥ śarīraprāṇaharo na visāt/ tatra
                        sadyaḥprāṇaharāhidaṣṭaḥ patati śāstrāśanihata eva bhūmau, srastāṅgaḥ
                        svapiti// 
 Su.5.4.39  tatra sarveṣāṃ sarpāṇāṃ viṣasya
                        sapta vegā bhavanti/ tatra darvīkarāṇāṃ prathame vege viṣaṃ śoṇitaṃ
                        dūṣayati, tat praduṣṭaṃ kṛṣṇatāmupaiti, tena kārṣṇyaṃ
                        pipīlikāparisarpaṇamiva cāṅge bhavati; dvitīye māṃsaṃ dūṣayati, tenātyarthaṃ
                        kṛṣṇatā śopho granthayaścāṅge bhavanti; tṛtīye medo dūṣayati, tena
                        daṃśakledaḥ śirogauravaṃ †  svedaścakṣurgrahaṇaṃ ca; caturthe koṣṭhamajupraviśya
                        kaphapradhānān doṣān dūṣayati, tena tandrāprasekasandhiviśleṣā bhavanti;
                        pañcame+asthīnyanupraviśati prāṇamagniṃ ca dūṣayati, tena parvabhedo hikkā
                        dāhaśca bhavati; ṣaṣṭhe majjānamanupraviśati grahaṇīṃ cātyarthaṃ dūṣayati,
                        tena gātrāṇāṃ gauravamatīsāro hṛtpīḍā mūrcchā ca bhavati; saptame
                        śukramanupraviśati vyānaṃ cātyarthaṃ kopayati kaphaṃ ca sūkṣmasrotobhyaḥ
                        pracyāvayati, tena śleṣmavartiprādurbhāvaḥ kaṭīpṛṣṭhabhaṅgaḥ
                        sarvaceṣṭāvighāto lālāsvedayoratipravṛttirucchvāsanirodhaśca bhavati/
                        maṇḍalināṃ prathame vege viṣaṃ śoṇitaṃ dūṣayati, tat praduṣṭaṃ
                        pītatāmupaiti, tatra paridāhaḥ pītāvabhāsatā cāṅgānāṃ bhavati; dvitīye
                        māṃsaṃ dūṣayati, tenātyarthaṃ pītatā paridāho daṃśe śvayathuśca bhavati;
                        tṛtīye medo dūṣayati, tena pūrvavaccakṣurgrahaṇaṃ tṛṣṇā daṃśakledaḥ
                        svedaśca; caturthe koṣṭhamanupraviśya jvaramāpādayati; pañcame paridāhaṃ
                        sarvagātreṣu karoti, ṣaṣṭhasaptamayoḥ pūrvavat/ rājimatāṃ prathame vege
                        viṣaṃ śoṇitaṃ dūṣayati tat praduṣṭaṃ pāṇḍutāmupaiti, tena romaharṣaḥ
                        śuklāvabhāsaśca puruṣo bhavati; dvitīye māṃsaṃ dūṣayati, tena
                        pāṇḍutā+atyarthaṃ jāḍyaṃ śiraḥśophaśca bhavati; tṛtīye medo dūṣayati, tena
                        cakṣurgrahaṇaṃ daṃśakledaḥ svedo ghrāṇākṣisrāvaśca bhavati; caturthe
                        koṣṭhamanupraviśya manyāstambhaṃ śirogauravaṃ cāpādayati; pañcame vāksaṅgaṃ
                        śītajvaraṃ ca karoti; ṣaṣṭhasaptamayoḥ pūrvavaditi// 
 
 Su.5.4.40  bhavanti cātra dhātvantareṣu yāḥ sapta kalāḥ
                            saṃparikīrtitāḥ/ 
 tāsvekaikāmatikramya vegaṃ prakurute viṣam//  
 
 
 Su.5.4.41  yenāntareṇa tu kalāṃ kālakalpaṃ bhinatti hi/ 
 samīraṇenohyamānaṃ tattu vegāntaraṃ smṛtam//  
 
 
 Su.5.4.42  śūnāṅgaḥ prathame vege paśurdhyāyati
                            duḥkhitaḥ/ 
 lālāsrāvo dvitīye tu kṛṣṇāṅgaḥ †  pīḍyate hṛdi//  
 
 
 Su.5.4.43  tṛtīye ca śiroduḥkhaṃ kaṇṭhagrīvaṃ ca
                            bhajyate/ 
 caturthe vepate mūḍhaḥ khādan dantān jahātyasūn//  
 
 
 Su.5.4.44  kecidvegatrayaṃ prāhurantaṃ caiteṣu
                            tadvidaḥ/ 
 dhyāyati prathame vege pakṣī muhyatyataḥ param//  
 
 
 Su.5.4.45  dvitīye vihvalaḥ proktastṛtīye †  mṛtyumṛcchati/ 
 kecidekaṃ vihaṅgeṣu viṣavegamuśanti hi/ 
 mārjāranakulādīnāṃ viṣaṃ  † nātipravartate// 
 
 iti suśrutasaṃhitāyāṃ kalpasthāne sarpadaṣṭaviṣavijñānīyaṃ nāma
                        caturtho+adhyāyaḥ //4// 
 
 
                    pañcamo+adhyāyaḥ/
                     Su.5.5.1  athātaḥ sarpadaṣṭaviṣacikitsitaṃ
                        kalpaṃ vyākhyāsyāmaḥ// 
 Su.5.5.2  yathovāca bhagavān
                        dhanvantariḥ// 
 
 Su.5.5.3  sarvairevāditaḥ sarpaiḥ śākhādaṣṭasya
                            dehinaḥ/ 
 daṃśasyopati badhnīyādariṣṭāścaturaṅgule//  
 
 
 Su.5.5.4  plotacarmāntavalkānāṃ mṛdunā+anyatamena vai/ 
 na gacchati viṣaṃ dehamariṣṭābhirnivāritam//  
 
 
 Su.5.5.5  daheddaṃśamathotkṛtya yatra bandho na jāyate/ 
 ācūṣaṇacchedadāhāḥ sarvatraiva tu pūjitāḥ//  
 
 
 Su.5.5.6  pratipūrya mukhaṃ vastrairhitamācūṣaṇaṃ
                            bhavet/ 
 sa  † daṣṭavyo+athavā
                            sarpo loṣṭo vā+api hi tatkṣaṇam//  
 
 
 Su.5.5.7  atha maṇḍalinā daṣṭaṃ na kathaṃcana dāhayet/ 
 sa pittabāhulyaviṣāddaṃśo dāhādvisarpate//  
 
 
 Su.5.5.8  ariṣṭāmapi mantraiśca badhnīyānmantrakovidaḥ/ 
 sā tu rajjvādibhirbaddhā viṣapratikarī matā//  
 
 
 Su.5.5.9  devabrahmarṣibhiḥ proktā mantrāḥ
                            satyatapomayāḥ/ 
 bhavanti nānyathā kṣipraṃ viṣaṃ hanyuḥ sudustaram//  
 
 
 Su.5.5.10  viṣaṃ tejomayairmantraiḥ
                            satyabrahmatapomayaiḥ/ 
 yathā nivāryate kṣipraṃ prayuktairna tathauṣadhaiḥ//  
 
 
 Su.5.5.11  mantrāṇāṃ grahaṇaṃ kāryaṃ
                            strīmāṃsamadhuvarjinā/ 
 † mitāhāreṇa śucinā
                            kuśāstaraṇaśāyinā//  
 
 
 Su.5.5.12  gandhamālyopahāraiśca balibhiścāpi devatāḥ/ 
 pūjayenmantrasiddhyarthaṃ japahomaiśca yatnataḥ//  
 
 
 Su.5.5.13  mantrāstvavidhinā proktā hīnā vā
                            svaravarṇataḥ/ 
 yasmānna siddhimāyānti tasmādyojyo+agadakramaḥ//  
 
 
 Su.5.5.14  samantataḥ sirā daṃśādvidhyettu kuśalo
                            bhiṣak/ 
 śākhāgre vā lalāṭe vā vyadhyāstā viṛte viṣe//  
 
 
 Su.5.5.15  rakte nirhriyamāṇe tu kṛtsnaṃ nirhriyate
                            viṣam/ 
 tasmādvisrāvayedraktaṃ sā hyasya paramā kriyā//  
 
 
 Su.5.5.16  samantādagadairdaṃśaṃ pracchayitvā
                            pralepayet/ 
 candanośīrayuktena vāriṇā pariṣecayet//  
 
 
 Su.5.5.17  pāyayetāgadāṃstāṃstān
                            kṣīrakṣaudraghṛtādibhiḥ/ 
 tadalābhe hitā vā syāt kṛṣṇā valmīkamṛttikā//  
 
 
 Su.5.5.18  kovidāraśirīṣārkakaṭabhīrvā+api bhakṣayet/ 
 na pibettailakaulatthamadyasauvīrakāṇi ca//  
 
 
 Su.5.5.19  dravamanyattu yatkiñcit pītvā pītvā
                            tadudvamet/ 
 prāyo hi vamanenaiva mukhaṃ nirhriyate viṣam//  
 
 
 Su.5.5.20  phaṇināṃ viṣavege tu prathame śoṇitaṃ haret/ 
 dvitīye madhusarpirbhyāṃ pāyayetāgadaṃ bhisak//  
 
 
 Su.5.5.21  nasyakarmāñjane yuñjyāttṛtīye viṣanāśane/ 
 vāntaṃ caturthe pūrvoktāṃ yavāgūmatha dāpayet//  
 
 
 Su.5.5.22  śītopacāraṃ kṛtvā++ādau bhiṣak
                            pañcamaṣaṣṭhayoḥ/ 
 † pāyayecchodhanaṃ
                            tīkṣṇaṃ yavāgūṃ cāpi kīrtitām//  
 
 
 Su.5.5.23  saptame tvavapīḍena śirastīkṣṇena śodhayet/ 
 tīkṣṇamevāñjanaṃ dadyāt tīkṣṇaśastreṇa mūrdhni ca//  
 
 
 Su.5.5.24  kṛtvā kākapadaṃ carma sāsṛgvā piśitaṃ †  kṣipet/ 
 pūrve maṇḍalināṃ vege darvīkaravadācaret//  
 
 
 Su.5.5.25  agadaṃ madhusarpirbhyāṃ dvitīye pāyayeta ca/ 
 vāmayitvā yavāgūṃ ca pūrvoktāmatha dāpayet//  
 
 
 Su.5.5.26  tṛtīye śodhitaṃ tīkṣṇairvāgūṃ pāyayeddhitām/ 
 caturthe pañcame cāpi darvīkaravadācaret//  
 
 
 Su.5.5.27  kākolyādirhitaḥ ṣaṣṭhe peyaśca  † madhuro+agadaḥ/ 
 hito+avapīḍe tvagadaḥ saptame viṣanāśanaḥ//  
 
 
 Su.5.5.28  pūrve rājimatāṃ vege+alābudhiḥ śoṇitaṃ haret † / 
 agadaṃ madhusarpirbhyāṃ saṃyuktaṃ pāyayeta ca//  
 
 
 Su.5.5.29  vāntaṃ dvitīye tvagadaṃ pāyayedviṣanāśanam/ 
 tṛtīyādiṣu triṣvevaṃ vidhirdārvīkaro hitaḥ//  
 
 
 Su.5.5.30  ṣaṣṭhe+añjanaṃ tīkṣṇatamamavapīḍaśca
                            saptame/ 
 garbhiṇībālavṛddhānāṃ sirāvyadhanavarjitam//  
 
 
 Su.5.5.31  viṣārtānāṃ yathoddiṣṭaṃ vidhānaṃ śasyate
                            mṛdu/ 
 raktāvasekāñjanāni naratulyānyajāvike//  
 
 
 Su.5.5.32  triguṇaṃ mahiṣe soṣṭre gavāśve dviguṇaṃ tu
                                tat † / 
 caturguṇaṃ tu nāgānāṃ kevalaṃ sarvapakṣiṇām//  
 
 
 Su.5.5.33  pariṣekān pradehāṃśca suśītānavacārayet/ 
 māṣakaṃ tvañjanasyeṣṭaṃ dviguṇaṃ nasyato hitam/ 
 pāne caturguṇaṃ pathyaṃ vamane+aṣṭaguṇaṃ punaḥ//  
 
 
 Su.5.5.34  deśaprakṛtisātmyartuviṣavegabalābalam/ 
 pradhārya nipuṇaṃ buddhyā tataḥ karma samācaret//  
 
 
 Su.5.5.35  vegānupūrvyā karmoktamidaṃ viṣavināśanam † / 
 karmāvasthāviśeṣeṇa viṣayorubhayoḥ śṛṇu//  
 
 
 Su.5.5.36  vivarṇe kaṭhine śūne saruje+aṅge  † viṣānvite/ 
 tūrṇaṃ visravaṇaṃ kāryamuktena vidhinā tataḥ//  
 
 
 Su.5.5.37  kṣudhārtamanilaprāyaṃ tadviṣārtaṃ †  samāhitaḥ/ 
 pāyayeta rasaṃ sarpiḥ  † śuktaṃ kṣaudraṃ tathā dadhi//  
 
 
 Su.5.5.38  tṛḍdāhadharmasaṃmohe paittaṃ paittaviṣāturam † / 
 śītaiḥ saṃvāhanasnānapradehaiḥ samupācaret//  
 
 
 Su.5.5.39  śīte śītaprasekārtaṃ ślaiṣmikaṃ
                            kaphakṛdviṣam/ 
 vāmayedvamanaistīkṣṇaistathā mūrcchāmadānvitam//  
 
 
 Su.5.5.40  koṣṭhadāharujādhmānamūtrasaṅgaruganvitam/ 
 virecayecchakṛdvāyusaṅgapittāturaṃ naram//  
 
 
 Su.5.5.41  śūnākṣikūṭaṃ nidrārtaṃ vivarṇāvilalocanam/ 
 vivarṇaṃ cāpi paśyantamañjanaiḥ samupācaret//  
 
 
 Su.5.5.42  śiroruggauravālasyahanustambhagalagrahe/ 
 śiro virecayet kṣipraṃ manyāstambhe ca dāruṇe//  
 
 
 Su.5.5.43  naṣṭasaṃjñaṃ vivṛttākṣaṃ bhagnagrīvaṃ
                            virecanaiḥ/ 
 cūrṇaiḥ pradhamanaistīkṣṇairviṣārtaṃ samupācaret//  
 
 
 Su.5.5.44  tāḍayecca sirāḥ kṣipraṃ tasya
                            śākhālalāṭajāḥ/ 
 tāsvaprasicyamānāsu mūrdhni śastreṇa śastravit//  
 
 
 Su.5.5.45  kuryāt kākapadākāraṃ vraṇamevaṃ sravanti
                            tāḥ/ 
 saraktaṃ carma māṃsaṃ vā nikṣipeccāsya mūrdhani//  
 
 
 Su.5.5.46  carmavṛkṣakaṣāyaṃ vā  † kalkaṃ vā kuśalo bhiṣak/ 
 vādayeccāgadairliptvā dundubhīṃstasya pārśvayoḥ//  
 
 
 Su.5.5.47  labdhasaṃjñaṃ punaścainamūrdhvaṃ cādhaśca
                            śodhayet/ 
 niḥśeṣaṃ nirhareccaivaṃ viṣaṃ paramadurjayam//  
 
 
 Su.5.5.48  alpamapyavaśiṣṭaṃ hi bhūyo vegāya kalpate/ 
 kuryādvā sādavaivarṇyajvarakāsaśirorujaḥ//  
 
 
 Su.5.5.49  śophaśoṣapratiśyāyatimirārucipīnasān/ 
 teṣu cāpi yathādoṣaṃ pratikarma prayojayet//  
 
 
 Su.5.5.50  viṣārtopadravāṃścāpi yathāsvaṃ samupācaret/ 
 athāriṣṭāṃ vimucyāśu †  pracchayitvā+aṅkitaṃ tayā † //  
 
 
 Su.5.5.51  dahyāttatra viṣaṃ skannaṃ bhūyo vegāya
                            kalpate/ 
 evamauṣadhibhirmantraiḥ kriyāyogaiśca yatnataḥ//  
 
 
 Su.5.5.52  viṣe hṛtaguṇe dehādyadā doṣaḥ prakupyati/ 
 tadā pavanamudvṛttaṃ snehādyaiḥ samupācaret//  
 
 
 Su.5.5.53  tailamatsyakulatthāmlavarjyairviṣaharāyutaiḥ † / 
 pittajvraharaiḥ pittaṃ kaṣāyasnehabastibhiḥ//  
 
 
 Su.5.5.54  kaphamāragvadhādyena sakṣaudreṇa gaṇena tu/ 
 śleṣmaghnairagadaiścaiva tiktai rūkṣaiśca bhojanaiḥ//  
 
 
 Su.5.5.55  vṛkṣaprapātaviṣamapatitaṃ mṛtamambhasi/ 
 udbaddhaṃ ca mṛtaṃ sadyaścikitsennaṣṭasaṃjñavat//  
 
 
 Su.5.5.56  gāḍhaṃ baddhe+ariṣṭayā pracchite vā
                                tīkṣṇairlepaistadvidhairvā+ † avaśiṣṭaiḥ/ 
 śūne gātre klinnamatyarthapūti jñeyaṃ māṃsaṃ tadviṣāt pūti kaṣṭam//  
 
 
 Su.5.5.57  sadyo viddhaṃ nisravet kṛṣṇaraktaṃ pākaṃ
                            yāyāddahyate cāpyabhīkṣṇam/ 
 kṛṣṇībhūtaṃ klinnamatyarthapūti śīrṇaṃ māṃsaṃ yātyajasraṃ kṣatācca//  
 
 
 Su.5.5.58  tṛṣṇā mūrcchā bhrāntidāhau jvaraśca yasya
                            syustaṃ digdhaviddhaṃ vyavasyet/ 
 pūrvoddiṣṭaṃ lakṣaṇaṃ sarvametajjuṣṭaṃ yasyālaṃ viṣeṇa vraṇāḥ syuḥ//  
 
 
 Su.5.5.59  lūtādaṣṭā digdhaviddhā viṣairvā juṣṭā prāyaste
                            vraṇāḥ pūtimāṃsāḥ † / 
 teṣāṃ yuktyā pūtimāṃsānyapohya vāryokobhiḥ śoṇitaṃ cāpahṛtya//  
 
 
 Su.5.5.60  hṛtvā doṣān kṣipramūrdhvaṃ tvadhaśca samyak
                            siñcet kṣīriṇāṃ tvakkaṣāyaiḥ/ 
 antarvastraṃ dāpayecca pradehān śītairdravyairājyayuktairviṣaghnaiḥ//
                         
 
 
 Su.5.5.61  bhinne tvasthnā duṣṭajātena kāryaḥ pūrvo mārgaḥ
                            paittike yo viṣe ca/ 
 trivṛdviśalye madhukaṃ haridre raktā narendro lavaṇaśca vargaḥ//  
 
 
 Su.5.5.62  kaṭutrikaṃ caiva sucūrṇitāni śṛṅge
                            nidadhyānmadhusaṃyutāni/ 
 eṣo+agado hanti viṣaṃ prayuktaḥ pānāñjanābhyañjananasyayogaiḥ//  
 
 
 Su.5.5.63  avāryavīryo viṣavegahantā †  mahāgado nāma mahāprabhāvaḥ/ 
 viḍaṅgapāṭhātriphalājamodāhiṅgūni vakraṃ trikaṭūni caiva//  
 
 
 Su.5.5.64  sarvaśca vargo lavaṇaḥ susūkṣmaḥ sacitrakaḥ
                            kṣaudrayuto nidheyaḥ/ 
 śṛṅge gavāṃ śṛṅgamayena caiva pracchāditaḥ pakṣamupekṣitaśca//  
 
 
 Su.5.5.65  eṣo+agadaḥ sthāvarajaṅgamānāṃ jetā †  viṣāṇāmajito hi
                            nāmnā/ 
 prapauṇḍarīkaṃ suradāru mustā kālānusāryā kaṭurohiṇī ca//  
 
 
 Su.5.5.66  sthauṇeyakadhyāmakaguggulūni † 
                            punnāgatālīśasuvarcikāśca/ 
 kuṭannaṭailāsitasindhuvārāḥ śaileyakuṣṭhe tagaraṃ priyaṅguḥ//  
 
 
 Su.5.5.67  rodhraṃ jalaṃ kāñcanagairikaṃ ca samāgadhaṃ
                            candanasaindhavaṃ ca/ 
 sūkṣmāṇi cūrṇāni samāni kṛtvā śṛṅge nidadhyānmadhusaṃyutāni//  
 
 
 Su.5.5.68  eṣo+agadastārkṣya iti pradiṣṭo viṣaṃ nihanyādapi
                            takṣakasya/ 
 māṃsīhareṇutriphalāmuraṅgīraktālatāyaṣṭikapadmakāni//  
 
 
 Su.5.5.69  viḍaṅgatālīśasugandhikailātvakkuṣṭhapatrāṇi
                            sacandanāni/ 
 bhārgī paṭolaṃ kiṇihī sapāṭhā mṛgādanī karkaṭikā puraśca//  
 
 
 Su.5.5.70  pālindyaśokau kramukaṃ surasyāḥ
                            prasūnamāruṣkarajaṃ ca puṣpam/ 
 sūkṣmāni cūrṇāni samāni śṛṅge nyaset sapittāni samākṣikāṇi † //  
 
 
 Su.5.5.71  varāhagodhāśikhiśallakīnāṃ †  mārjārajaṃ pārṣatanākule ca/ 
 yasyāgado+ayaṃ sukṛto gṛhe syānnamnarṣabho nāma nararṣabhasya//  
 
 
 Su.5.5.72  na tatra sarpāḥ kuta eva kīṭāstyajanti vīryāṇi
                            viṣāṇi caiva/ 
 etena bheryaḥ paṭahāśca digdhā nānadyamānā viṣamāśu hanyuḥ//  
 
 
 Su.5.5.73  digdhāḥ patākāśca nirīkṣya sadyo viṣābhibhūtā
                            hyaviṣā bhavanti/ 
 lākṣā hareṇurnaladaṃ priyaṅguḥ śigrudvayaṃ yaṣṭikapṛthvikāśca//  
 
 
 Su.5.5.74  cūrṇīkṛto+ayaṃ rajanīvimiśro  † sarpirmadhubhyāṃ
                            sahito nidheyaḥ/ 
 śṛṅge gavāṃ pūrvavadāpidhānastataḥ prayojyo+añjananasyapānaiḥ//  
 
 
 Su.5.5.75  saṃjīvano nāma gatāsukalpāneṣo+agado jīvayatīha
                            martyān/ 
 śleṣmātakīkaṭphalamātuluṅgyaḥ śvetā girihvā kiṇihī sitā ca//  
 
 
 Su.5.5.76  sataṇḍulīyo+agada eṣa mukhyo viṣeṣu
                            darvīkararājilānām/ 
 drākṣā sugandhā nagavṛttikā ca śvetā  † samaṅgā samabhāgayuktā//  
 
 
 Su.5.5.77  deyo dvibhāgaḥ surasācchadasya kapitthabilvādapi
                            dāḍimācca/ 
 † tathā+ardhabhāgaḥ
                            sitasindhuvārādaṅkoṭhamūlādapi gairikācca//  
 
 
 Su.5.5.78  eṣo+agadaḥ kṣaudrayuto nihanti viśeṣato
                            maṇḍalināṃ viṣāṇi/ 
 vaṃśatvagārdrā++āmalakaṃ kapitthaṃ kaṭutrikaṃ haimavatī sakuṣṭhā//  
 
 
 Su.5.5.79  karañjabījaṃ tagaraṃ śirīṣapuṣpaṃ ca
                            gopittayutaṃ nihanti/ 
 viṣāṇi lūtondurapannagānāṃ kaiṭaṃ ca lepāñjananasyapānaiḥ//  
 
 
 Su.5.5.80  pūrīṣamūtrānilagarbhasaṅgānnihanti
                            vartyañjananābhilepaiḥ/ 
 kācārmakothān paṭalāṃśca ghorān puṣpaṃ ca hantyañjananasyayogaiḥ//  
 
 
 Su.5.5.81  samūlapuṣpāṅkuravalkabījāt kvāthaḥ śirīṣāt
                            trikaṭupragāḍhaḥ/ 
 salāvaṇaḥ kṣaudrayuto+atha pīto viśeṣataḥ kīṭaviṣaṃ nihanti//  
 
 
 Su.5.5.82  kuṣṭhaṃ trikaṭukaṃ dārvī madhukaṃ
                            lavaṇadvayam/ 
 mālatī nāgapuṣpaṃ ca sarvāṇi madhurāṇi ca//  
 
 
 Su.5.5.83  kapittharasapiṣṭo+ayaṃ
                            śarkarākṣaudrasaṃyutaḥ/ 
 viṣaṃ hantyagadaḥ sarvaṃ mūṣikāṇāṃ viśeṣataḥ//  
 
 
 Su.5.5.84 
 † somarājīphalaṃ
                            puṣpaṃ kaṭabhī sindhuvārakaḥ/ 
 corako varuṇaḥ kuṣṭhaṃ sarpagandhā sasaptalā//  
 
 
 Su.5.5.85  punarnavā śirīṣasya puṣpamāragvadhārkajam/ 
 śyāmā+ambaṣṭhā viḍaṅgāni tathā+amrāśmantakāni ca//  
 
 
 Su.5.5.86  bhūmī kurabakaścaiva gaṇa ekasaraḥ smṛtaḥ/ 
 ekaśo dvitriśo vā+api prayoktavyo viṣāpahaḥ// 
 
 iti suśrutasaṃhitāyāṃ kalpasthāne sarpadaṣṭaviṣacikitsitaṃ nāma
                        pañcamo+adhyāyaḥ //5// 
 
 
                    ṣaṣṭho+adhyāyaḥ/
                     Su.5.6.1  athāto dundubhisvanīyaṃ  † kalpaṃ
                        vyākhyāsyāmaḥ// 
 Su.5.6.2  yathovāca bhagavān
                        dhanvantariḥ// 
 Su.5.6.3 
                        dhavāśvakarṇaśirīṣatiniśapalāśapicumardapāṭalipāribhadrakāmrodumbarakarahāṭakārjunakakubhasarjakapītanaśleṣmātakāṅkoṭhāmalakapragrahakuṭajaśamīkapitthāśmantakārkacirabilvamahāvṛkṣāruṣkarāralumadhukamadhuśigruśākagojīmūrvābhūrjatilvakekṣurakagopaghoṇṭārimedānāṃ
                        bhasmānyāhṛtya gavāṃ mūtreṇa kṣārakalpena parisrāvya vipacet, dadyāccātra
                        pippalīmūlataṇḍulīyakavarāṅgacocamañjiṣṭhākarañjikāhastipippalīmaricaviḍaṅgagṛhadhūmānantāsomasaralābāhlīkaguhākośāmraśvetasarṣapavaruṇalavaṇaplakṣaniculakavañjulavakrālavardhamānaputraśreṇīsaptaparṇaṭuṇṭukailavālukanāgadantyativiṣābhayābhadradārukuṣṭhaharidrāvacācūrṇāni
                        lohānāṃ ca samabhāgāni, tataḥ kṣāravadāgatapākamavatārya lohakumbhe
                        nidadhyāt// 
 
 Su.5.6.4  anena dundubhiṃ limpet patākāṃ toraṇāni ca/ 
 śravaṇāddarśanāt sparśāt  † viṣāt saṃpratimucyate//  
 
 
 Su.5.6.5  eṣa kṣārāgado nāma śarkarāsvaśmarīṣu ca/ 
 arśaḥsu  † vātagulmeṣu
                            kāsaśūlodareṣu ca//  
 
 
 Su.5.6.6  ajīrṇe grahaṇīdoṣe bhaktadveṣe †  ca dāruṇe/ 
 † śophe sarvasare
                            cāpi deyaḥ śvāse ca dāruṇe//  
 
 
 Su.5.6.7  sadā sarvaviṣārtānāṃ sarvayaivopayujyate/ 
 eṣa takṣakamukhyānāmapi daryāṅkuśo+agadaḥ//  
 
 
 Su.5.6.8  viḍaṅgatriphalādantībhadradāruhareṇavaḥ/ 
 tālīśapatramañjiṣṭhākeśarotpalapadmakam//  
 
 
 Su.5.6.9  dāḍimaṃ mālatīpuṣpaṃ rajanyau sārive sthire/ 
 priyaṅgustagaraṃ kuṣṭhaṃ bṛhatyau cailavālukam//  
 
 
 Su.5.6.10  sacandanagavākṣībhiretaiḥ siddhaṃ viṣāpaham/ 
 sarpiḥ kalpāṇakaṃ hyetadgrahāpasmāranāśanam//  
 
 
 Su.5.6.11  pāṇḍvāmayagaraśvāsamandāgnijvarakāsanut/ 
 śoṣiṇāmalpaśukrāṇāṃ vandhyānāṃ ca praśasyate//  
 
 
 Su.5.6.12  apāmārgasya bījāni śirīṣasya ca māṣakān/ 
 śvete dve kākamācīṃ ca gavāṃ mūtreṇa peṣayet//  
 
 
 Su.5.6.13  sarpiretaistu saṃsiddhaṃ viṣasaṃśamanaṃ
                            param/ 
 amṛtaṃ nāma vikhyātamapi saṃjīvayenmṛtam//  
 
 
 Su.5.6.14  candanāguruṇī kuṣṭhaṃ tagaraṃ tilaparṇikam/ 
 
 † prapauṇḍarīkaṃ
                            naladaṃ saralaṃ devadāru ca//  
 
 
 Su.5.6.15  bhadraśriyaṃ yavaphalāṃ bhārgīṃ nīlīṃ
                            sugandhikām/ 
 kāleyakaṃ padmakaṃ ca madhukaṃ  † nāgaraṃ jaṭām//  
 
 
 Su.5.6.16  punnāgailailavālūni gairikaṃ dhyāmakaṃ
                            balām/ 
 toyaṃ sarjarasaṃ māṃsīṃ śatapuṣpāṃ hareṇukām//  
 
 
 Su.5.6.17  tālīśapatraṃ kṣudrailāṃ priyaṅguṃ
                            sakuṭannaṭam/ 
 śilāpuṣpaṃ saśaileyaṃ patraṃ kālānusārivām//  
 
 
 Su.5.6.18 
 † kaṭutrikaṃ
                            śītaśivaṃ kāśmaryaṃ kaṭurohiṇīm/ 
 somarājīmativiṣāṃ pṛthvikāmindravāruṇīm † //  
 
 
 Su.5.6.19  uśīraṃ varuṇaṃ mustaṃ kustumburu nakhaṃ
                            tathā/ 
 śvete haridre sthauṇeyaṃ lākṣāṃ ca lavaṇāni ca//  
 
 
 Su.5.6.20  kumudotpalapadmāni puṣpaṃ cāpi
                            tathā+arkajam/ 
 campakāśokasumanastilvakaprasavāni ca//  
 
 
 Su.5.6.21  pāṭalīśālmalīśailuśirīṣāṇāṃ tathaiva ca/ 
 kusumaṃ tṛṇamūlyāśca surabhīsindhuvārajam † //  
 
 
 Su.5.6.22  dhavāśvakarṇapārthānāṃ puṣpāṇi tiniśasya ca/ 
 gugguluṃ kuṅkumaṃ bimbīṃ sarpākṣīṃ gandhanākulīm//  
 
 
 Su.5.6.23  etat saṃbhṛtya saṃbhāraṃ sūkṣmacūrṇāni †  kārayet/ 
 gopittamadhusarpirbhiryuktaṃ śṛṅge nidhāpayet//  
 
 
 Su.5.6.24  bhagnaskandhaṃ vivṛtākṣaṃ mṛtyordaṃṣṭrāntaraṃ
                            gatam/ 
 anenāgadamukhyena  † manuṣyaṃ punarāharet//  
 
 
 Su.5.6.25  eṣo+agnikalpaṃ durvāraṃ
                            kruddhasyāmitatejasaḥ/ 
 viṣaṃ nāgapaterhanyāt prasabhaṃ vāsukerapi//  
 
 
 Su.5.6.26  mahāsugandhināmā+ayaṃ pañcāśītyaṅgasaṃyutaḥ/ 
 rājā+agadānāṃ sarveṣāṃ rājño haste bhavet sadā//  
 
 
 Su.5.6.27 
 † snātānuliptastu
                            nṛpo bhavet sarvajanapriyaḥ/ 
 bhrājiṣṇutāṃ ca  † labhate śatrumadhyagato+api san//  
 
 
 Su.5.6.28  uṣṇavarjyo vidhiḥ kāryo viṣārtānāṃ vijānatā/ 
 muktvā kīṭaviṣaṃ taddhi śītenābhipravardhate//  
 
 
 Su.5.6.29  annapānavidhāvuktamupadhārya śubhāśubham/ 
 śubhaṃ deyaṃ viṣārtebhyo viruddhebhyaśca vārayet//  
 
 
 Su.5.6.30  phāṇitaṃ śugrusauvīramajīrṇādhyaśanaṃ tathā/ 
 varjayecca samāsena navadhānyādikaṃ gaṇam//  
 
 
 Su.5.6.31  divāsvapnaṃ vyavāyaṃ ca vyāyāmaṃ
                            krodhamātapam/ 
 surātilakulatthāṃśca varjayeddhi viṣāturaḥ//  
 
 
 Su.5.6.32  prasannadoṣaṃ
                                prakṛtisthadhātumannābhikāṅkṣaṃ †  samasūtrajihvam/ 
 † prasannavarṇendriyacittaceṣṭaṃ vaidyo+avagacchedaviṣaṃ
                            manuṣyam// 
 
 iti suśrutasaṃhitāyāṃ kalpasthāne dundubhisvanīyakalpo nāma
                        ṣaṣṭho+adhyāyaḥ //6// 
 
 
                    saptamo+adhyāyaḥ/
                     Su.5.7.1  athāto mūṣikakalpaṃ
                        vyākhyāsyāmaḥ//  
 Su.5.7.2  yathovāca bhagavān dhanvantariḥ//  
 
 Su.5.7.3  pūrvaṃ śukraviṣā uktā bhūṣikā ye samāsataḥ/ 
 nāmalakṣaṇabhaiṣajyairaṣṭādaśa nibodha me † //  
 
 
 Su.5.7.4  lālanaḥ putrakaḥ kṛṣṇo
                            haṃsiraścikviras(haṃsiraścikkiras) tathā/ 
 chucchundaro+alasaścaiva kaṣāyadaśano+api ca//  
 
 
 Su.5.7.5  kuliṅgaścājitaścaiva capalaḥ kapilastathā/ 
 kokilo+aruṇasaṃjñaśca mahākṛṣṇastathonduraḥ//  
 
 
 Su.5.7.6  śvetena mahatā sārdhaṃ kapilenākhunā tathā/ 
 mūṣikaśca kapotābhastathaivāṣṭādaśa smṛtāḥ//  
 
 
 Su.5.7.7  śukraṃ patati yatraiṣāṃ śukraspṛṣṭaiḥ †  spṛśanti vā/ 
 nakhadantādibhistasmin gātre raktaṃ praduṣyati//  
 
 
 Su.5.7.8  jāyante granthayaḥ śophāḥ karṇikā maṇḍalāni
                            ca/ 
 pīḍakopacayaścogro visarpāḥ kiṭibhāni ca//  
 
 
 Su.5.7.9  parvabhedo rujastīvrā  † mūrcchā+aṅgasadanaṃ jvaraḥ/ 
 daurbalyamaruciḥ śvāso vamathurlomaharṣaṇam//  
 
 
 Su.5.7.10  daṣṭarūpaṃ samāsoktametadvyāsamataḥ †  śṛṇu/ 
 lālāsrāvo lālanena hikkā chardiśca jāyate//  
 
 
 Su.5.7.11  taṇḍulīyakakalkaṃ tu lihyāttatra samākṣikam/ 
 putrakeṇāṅgasādaśca pāṇḍuvarṇaśca jāyate//  
 
 
 Su.5.7.12  cīyate
                            granthibhiścāṅgamākhuśāvakasannibhaiḥ/ 
 śirīṣeṅgudakalkaṃ tu lihyāttatra samākṣikam//  
 
 
 Su.5.7.13 
 † kṛṣṇena daṃśe
                            śopho+asṛkchardiḥ prāyaśca durdine/ 
 śirīṣaphalakuṣṭhaṃ tu pibet kiṃśukabhasmanā//  
 
 
 Su.5.7.14  haṃsireṇānnavidveṣo jṛmbhā romṇāṃ ca
                            harṣaṇam/ 
 pibedāragvadhādiṃ tu suvāntastatra mānavaḥ//  
 
 
 Su.5.7.15  cikvireṇa(cikkireṇa) śiroduḥkhaṃ śopho hikkā
                            vamistathā/ 
 jālinīmadanāṅkoṭhakaṣāyairvāmayettu tam//  
 
 
 Su.5.7.16  yavanālarṣabhīkṣāraṃ bṛhatyoścātra dāpayet/ 
 
 † chucchundareṇa taṭ
                            chardirjvaro daurbalyameva ca//  
 
 
 Su.5.7.17  grīvāstambhaḥ pṛṣṭhaśopho gandhājñānaṃ
                            visūcikā/ 
 cavyaṃ harītakī śuṇṭhī viḍaṅgaṃ pippalī madhu//  
 
 
 Su.5.7.18  aṅkoṭhabījaṃ ca tathā pibedatra viṣāpaham/ 
 grīvāstambho+alasenordhvavāyurdaṃśe rujā jvaraḥ//  
 
 
 Su.5.7.19  mahāgadaṃ sasarpiṣkaṃ lihyāttatra
                            samākṣikam/ 
 nidrā kaṣāyadantena hṛcchoṣaḥ kārśyameva ca//  
 
 
 Su.5.7.20  kṣaudropetāḥ śirīṣasya lihyāt
                            sāraphalatvacaḥ/ 
 kuliṅgena rujaḥ † 
                            śopho rājyaśca daṃśamaṇḍale//  
 
 
 Su.5.7.21  sahe sasindhuvāre ca lihyāttatra samākṣike/ 
 
 † ajitenāṅgakṛṣṇatvaṃ chardirmūrcchā ca hṛdgrahaḥ//  
 
 
 Su.5.7.22  snukkṣīrapiṣṭāṃ pālindīṃ mañjiṣṭhāṃ madhunā
                            lihet/ 
 capalena bhavecchardirmūrcchā ca saha tṛṣṇayā//  
 
 
 Su.5.7.23 
 † kṣaudreṇa
                            triphalāṃ lihyādbhadrakāṣṭhajaṭānvitām/ 
 kapilena vraṇe kotho jvaro granthyudgamaḥ satṛṭ//  
 
 
 Su.5.7.24  lihyānmadhuyutāṃ śvetāṃ śvetāṃ cāpi
                            punarnavām/ 
 granthayaḥ kokilenogrā jvaro dāhaśca dāruṇaḥ † //  
 
 
 Su.5.7.25  varṣābhūnīlinīkvāthakalkasiddhaṃ ghṛtaṃ
                            pibet/ 
 aruṇenānilaḥ kruddho vātajān kurute gadān//  
 
 
 Su.5.7.26  mahākṛṣṇena pittaṃ ca śvetena kapha eva ca/ 
 mahatā kapilenāsṛk  † kapotena catuṣṭayam//  
 
 
 Su.5.7.27  bhavanti caiṣāṃ daṃśeṣu
                            granthimaṇḍalakarṇikāḥ/ 
 piḍakopacayaścograḥ śophaśca bhṛśadāruṇaḥ//  
 
 
 Su.5.7.28  dadhikṣīraghṛtaprasthāstrayaḥ pratyekaśo
                            matāḥ/ 
 karañjāragvadhavyoṣabṛhatyaṃśumatīsthirāḥ//  
 
 
 Su.5.7.29  niṣkvāthya caiṣāṃ kvāthasya caturtho+aṃśaḥ
                            punarbhavet/ 
 † trivṛdgojyamṛtāvakrasarpagandhāḥ samṛttikāḥ//  
 
 
 Su.5.7.30  kapitthadāḍimatvak ca ślakṣṇapiṣṭāḥ †  pradāpayet/ 
 tat sarvamekataḥ kṛtvā śanairmṛdvagninā pacet//  
 
 
 Su.5.7.31  pañcānāmaruṇādīnāṃ viṣametadvyapohati/ 
 kākādanīkākamācyoḥ svaraseṣvathavā kṛtam//  
 
 
 Su.5.7.32  sirāśca  † srāvayet prāptāḥ kuryāt saṃśodhanāni ca/ 
 sarveṣāṃ ca vidhiḥ kāryo mūṣikāṇāṃ viṣeṣvayam//  
 
 
 Su.5.7.33  dagdhvā visrāvayeddaṃśaṃ pracchitaṃ ca
                            pralepayet/ 
 śirīṣarajanīkuṣṭhakuṅkumairamṛtāyutaiḥ//  
 
 
 Su.5.7.34  chardanaṃ jālinīkvāthaiḥ
                            śukākhyāṅkoṭhayorapi/ 
 śukākhyākoṣavatyośca mūlaṃ madana eva ca//  
 
 
 Su.5.7.35  devadālīphalaṃ caiva dadhnā pītvā viṣaṃ
                            vamet/ 
 sarvamūṣikadaṣṭānāmeṣa yogaḥ sukhāvahaḥ//  
 
 
 Su.5.7.36  phalaṃ vacā devadālī kuṣṭhaṃ gomūtrapeṣitam/ 
 pūrvakalpena yojyāḥ † 
                            syuḥ sarvonduruviṣacchidaḥ//  
 
 
 Su.5.7.37  virecane trivṛddantītriphalākalka iṣyate/ 
 śirovirecane sāraḥ śirīṣasya phalāni ca//  
 
 
 Su.5.7.38  hitastrikaṭukāḍhyaśca gomayasvaraso+añjane/ 
 
 † kapitthagomayarasau lihyānmākṣikasaṃyutau//  
 
 
 Su.5.7.39  rasāñjanaharidrendrayavakaṭvīṣu vā kṛtam/ 
 prātaḥ sātiviṣaṃ kalkaṃ lihyānmākṣikasaṃyutam//  
 
 
 Su.5.7.40  taṇḍulīyakamūleṣu sarpiḥ siddhaṃ pibennaraḥ/ 
 āsphotamūlasiddhaṃ vā pañcakāpitthameva vā//  
 
 
 Su.5.7.41  mūṣikāṇāṃ viṣaṃ prāyaḥ
                                kupyatyabhreṣvanirhṛtam † / 
 tatrāpyeṣa vidhiḥ kāryo yaśca dūṣiviṣāpahaḥ//  
 
 
 Su.5.7.42  sthirāṇāṃ rujatāṃ vā+api vraṇānāṃ karṇikāṃ
                            bhiṣak/ 
 pāṭayitvā yathādoṣaṃ vraṇavaccāpi śodhayet//  
 
 
 Su.5.7.43  śvaśṛgālatarakṣvṛkṣavyāghrādīnāṃ
                            yadā+anilaḥ/ 
 śleṣmapraduṣṭo muṣṇāti saṃjñāṃ saṃjñāvahāśritaḥ//  
 
 
 Su.5.7.44  tadā prasrastalāṅgūlahanuskandho+atilālavān/ 
 
 † atyarthabadhiro+andhaśca so+anyonyamabhidhāvati//  
 
 
 Su.5.7.45  tenonmattena daṣṭasya daṃṣṭriṇā saviṣeṇa tu/ 
 suptatā jāyate daṃśe kṛṣṇaṃ cātisravatyasṛk//  
 
 
 Su.5.7.46  digdhaviddhasya liṅgena
                            prāyaśaścopalakṣitaḥ/ 
 yena cāpi bhaveddaṣṭastasya ceṣṭāṃ rutaṃ naraḥ//  
 
 
 Su.5.7.47  bahuśaḥ pratikurvāṇaḥ kriyāhīno vinaśyati/ 
 daṃṣṭriṇā yena daṣṭaśca tadrūpaṃ yastu paśyati//  
 
 
 Su.5.7.48 
 † apsu vā yadi
                            vā++ādarśo+ariṣṭaṃ tasya vinirdiśet/ 
 trasyatyakasmādyo+abhīkṣṇaṃ  † dṛṣṭvā spṛṣṭvā+api vā jalam//  
 
 
 Su.5.7.49  jalatrāsaṃ tu vidyāttaṃ riṣṭaṃ  † tadapi
                            kīrtitam/ 
 adaṣṭo vā jalatrāsī na kathañcana sidhyati//  
 
 
 Su.5.7.50  prasupto+athotthito vā+api svasthastrasto na
                            sidhyati/ 
 daṃśaṃ visrāvya tairdaṣṭe sarpiṣā paridāhitam//  
 
 
 Su.5.7.51  pradihyādagadaiḥ sarpiḥ purāṇaṃ pāyayeta ca/ 
 arkakṣīrayutaṃ  † hyasya dadyāccāpi viśodhanam//  
 
 
 Su.5.7.52  śvetāṃ punarnavāṃ cāsya
                            dadyāddhattūrakāyutām/ 
 palalaṃ tilatailaṃ ca rūpikāyāḥ payo guḍaḥ//  
 
 
 Su.5.7.53  nihanti viṣamālarkaṃ meghavṛndamivānilaḥ/ 
 mūlasya śarapuṅkhāyāḥ karṣaṃ dhattūrakārdhikam//  
 
 
 Su.5.7.54  taṇḍulodakamādāya peṣayettaṇḍulaiḥ saha/ 
 unmattakasya patraistu saṃveṣṭyāpūpakaṃ pacet//  
 
 
 Su.5.7.55  khādedauṣadhakāle tamalarkaviṣadūṣitaḥ/ 
 karoti  † śvavikārāṃstu tasmiñjīryati cauṣadhe//  
 
 
 Su.5.7.56  vikārāḥ śiśire yāpyā gṛhe vārivivarjite/ 
 tataḥ śāntavikārastu snātvā caivāpare+ahani//  
 
 
 Su.5.7.57  śāliṣāṣṭikayorbhaktaṃ kṣīreṇoṣṇena bhojayet/ 
 dinatraye pañcame vā vidhireṣo+ardhamātrayā//  
 
 
 Su.5.7.58  kartavyo bhiṣajā+avaśyamalarkaviṣanāśanaḥ/ 
 kupyet svayaṃ viṣaṃ yasya na sa jīvati mānavaḥ//  
 
 
 Su.5.7.59  tasmāt prakopayedāśu svayaṃ yāvat †  prakupyati/ 
 † bījaratnauṣadhīgarbhaiḥ kumbhaiḥ śītāmbupūritaiḥ//  
 
 
 Su.5.7.60  snāpayettaṃ nadītīre samantrairvā
                            catuṣpathe/ 
 baliṃ nivedya tatrāpi piṇyākaṃ palalaṃ dadhi//  
 
 
 Su.5.7.61  mālyāni ca vicitrāṇi māṃsaṃ pakvāmakaṃ
                            tathā/ 
 alakādhipate yakṣa sārameyagaṇādhipa//  
 
 
 Su.5.7.62  alarkajuṣṭametanme nirviṣaṃ kuru mācirāt/ 
 dadyāt saṃśodhanaṃ tīkṣṇamevaṃ  † snātasya dehinaḥ//  
 
 
 Su.5.7.63  aśuddhasya surūḍhe+api vraṇe kupyati
                            tadviṣam/ 
 śvādayo+abhihitā vyālā ye+atra †  daṃṣṭrāviṣā mayā//  
 
 
 Su.5.7.64  ataḥ karoti daṣṭastu teṣāṃ ceṣṭāṃ rutaṃ
                            naraḥ/ 
 bahuśaḥ pratikurvāṇo na cirānmriyate ca saḥ//  
 
 
 Su.5.7.65  nakhadantakṣataṃ vyālairyatkṛtaṃ
                            taddhimardayet/ 
 siñcettailena koṣṇena te hi vātaprakopakāḥ// 
 
 iti suśrutasaṃhitāyāṃ kalpasthāne mūṣikakalpo nāma saptamo+adhyāyaḥ
                        //7// 
 
 
                    aṣṭamo+adhyāyaḥ/
                     Su.5.8.1  athātaḥ kīṭakalpaṃ
                        vyākhyāsyāmaḥ// 
 Su.5.8.2  yathovāca bhagavān
                        dhanvantariḥ// 
 
 Su.5.8.3  sarpāṇāṃ śukraviṇmūtraśavapūtyaṇḍasaṃbhavāḥ/ 
 vāyvagnyambuprakṛtayaḥ kīṭāstu vividhāḥ †  smṛtāḥ//  
 
 
 Su.5.8.4  sarvadoṣaprakṛtibhiryuktāste pariṇāmataḥ/ 
 kīṭatve+api  † sughorāḥ syuḥ sarva eva caturvidhāḥ//  
 
 
 Su.5.8.5  kumbhīnasastuṇḍikerī śṛṅgī śatakulīrakaḥ/ 
 ucciṭiṅgo+agnināmā ca cicciṭiṅgo mayūrikā//  
 
 
 Su.5.8.6  āvartakastathorabhraḥ sārikāmukhavaidalau/ 
 śarāvakurdo+abhīrājiḥ paruṣaścitraśīrṣakaḥ † //  
 
 
 Su.5.8.7  śatabāhuśca yaścāpi raktarājiśca kīrtitaḥ/ 
 aṣṭādaśeti vāyavyāḥ † 
                            kīṭāḥ pavanakopanāḥ//  
 
 
 Su.5.8.8  tairbhavantīha daṣṭānāṃ rogā vātanimittajāḥ/ 
 kauṇḍinyakaḥ kaṇabhako varaṭī patravṛścikaḥ//  
 
 
 Su.5.8.9  vināsikā brāhmaṇikā bindulo bhramarastathā/ 
 bāhyakī picciṭaḥ kumbhī varcaḥkīṭo+arimedakaḥ//  
 
 
 Su.5.8.10  padmakīṭo dundubhiko makaraḥ śatapādakaḥ/ 
 pañcālakaḥ pākamatsyaḥ  † kṛṣṇatuṇḍo+atha gardabhī//  
 
 
 Su.5.8.11  klītaḥ kṛmisarārī ca yaścāpyutkleśakastathā/ 
 ete hyagniprakṛtayaścaturviṃśatireva ca//  
 
 
 Su.5.8.12  tairbhavantīha daṣṭānāṃ rogāḥ
                            pittanimittajāḥ/ 
 viśvambharaḥ pañcaśuklaḥ  † pañcakṛṣṇo+atha kokilaḥ//  
 
 
 Su.5.8.13  saireyakaḥ pracalako valabhaḥ kiṭibhastathā/ 
 sūcīmukhaḥ kṛṣṇagodhā yaśca kāṣāyavāsikaḥ//  
 
 
 Su.5.8.14  kīṭo gardabhakaścaiva †  tathā troṭaka eva ca/ 
 trayodaśaite saumyāḥ syuḥ kīṭāḥ śleṣmaprakopaṇāḥ//  
 
 
 Su.5.8.15  tairbhavantīha daṣṭānāṃ rogāḥ
                            kaphanimittajāḥ/ 
 tuṅgīnāso vicilakastālako vāhakastathā//  
 
 
 Su.5.8.16  koṣṭhāgārī krimikaro yaśca maṇḍalapucchakaḥ/ 
 tuṇḍanābhaḥ(tuṅganābhaḥ) sarṣapiko valguliḥ śambukastathā//  
 
 
 Su.5.8.17  agnikīṭaśca vijñeyā dvādaśa prāṇanāśanāḥ/ 
 tairbhavantīha daṣṭānāṃ vegajñānāni sarpavat//  
 
 
 Su.5.8.18  tāstāśca vedanāstīvrā rogā vai sānnipātikāḥ/ 
 kṣarāgnidagdhavaddaṃśo raktapītasitāruṇaḥ//  
 
 
 Su.5.8.19  jvarāṅgamardaromāñcavedanābhiḥ samanvitaḥ/ 
 chardyatīsāratṛṣṇāśca dāho mūrcchā vijṛmbhikā//  
 
 
 Su.5.8.20  vepathuśvāsahikkāśca dāhaḥ śītaṃ ca dāruṇam/ 
 piḍakopacayaḥ śopho granthayo maṇḍalāni ca//  
 
 
 Su.5.8.21  dadravaḥ karṇikāścaiva visarpāḥ kiṭibhāni
                            ca/ 
 tairbhavantīha daṣṭānāṃ yathāsvaṃ cāpyupadravāḥ//  
 
 
 Su.5.8.22  ye+anye teṣāṃ viśeṣāstu tūrṇaṃ teṣāṃ
                            samādiśet/ 
 dūṣīviṣaprakopācca tathaiva viṣalepanāt//  
 
 
 Su.5.8.23  liṅgaṃ tīkṣṇaviṣeṣvetacchṛṇu
                            mandaviṣeṣvataḥ/ 
 prasekārocakacchardiśirogauravaśītakāḥ//  
 
 
 Su.5.8.24  piḍakākoṭhakaṇḍūnāṃ  † janma doṣavibhāgataḥ/ 
 yogairnānāvidhaireṣāṃ cūrṇāni garamādiśet//  
 
 
 Su.5.8.25 
 † dūṣīviṣaprakārāṇāṃ
                            tathā cāpyanulepanāt/ 
 ekajātīnatastūrdhvaṃ kīṭān vakṣyāmi bhedataḥ//  
 
 
 Su.5.8.26  sāmānyato daṣṭaliṅgaiḥ sādhyāsādhyakrameṇa
                            ca/ 
 
 † trikaṇṭaḥ kariṇī
                            cāpi hastikakṣo+aparājitaḥ/ 
 catvāra ete kaṇabhā vyākhyātāstīvravedanāḥ//  
 
 
 Su.5.8.27  tairdaṣṭasya śvayathuraṅgamardo gurutā gātrāṇāṃ
                            daṃśaḥ kṛṣṇaśca bhavati//  
 
 
 Su.5.8.28 
 † pratisūryakaḥ,
                            piṅgābhāso, bahuvarṇo,  † nirūpamo godhereka iti pañca godherakāḥ † ; tairdaṣṭasya
                            śopho dāharujau ca bhavataḥ, godherakeṇaitadeva granthiprādurbhāvo
                            jvaraśca//  
 
 
 Su.5.8.29 
 † galagolikā śvetā,
                            kṛṣṇā, raktarājī, raktamaṇḍalā, sarvaśvetā, sarṣapiketyevaṃ ṣaṭ;
                            tābhirdaṣṭe sarṣapikāvarjaṃ dāhaśophakledā bhavanti, sarṣapikayā
                            hṛdayapiḍā+atisāraśca, tāsu madhye sarṣapikā prāṇaharī//  
 
 
 Su.5.8.30  śatapadyastu paruṣā, kṛṣṇā, citrā, kapilā,
                            pītikā, raktā, śvetā, agniprabhā, ityaṣṭau; tābhirdaṣṭe śopho vedanā
                            dāhaśca hṛdaye, śvetāgniprabhābhyāmetadeva dāho mūrcchā cātimātraṃ
                            śvetapiḍakotpattiśca//  
 
 
 Su.5.8.31  maṇḍūkāḥ kṛṣṇaḥ, sāraḥ, kuhako, harito, rakto,
                            yavavarṇābho, bhṛkuṭī, koṭikaścetyaṣṭau; tairdaṣṭasya daṃśe
                            kaṇḍūrbhavati pītaphenāgamaśca vaktrāt, bhṛkuṭīkoṭikābhyāmetadeva
                            dāhaśchardirmūrcchā cātimātram//  
 
 
 Su.5.8.32  viśvambharābhirdaṣṭe daṃśaḥ sarṣapākārābhiḥ
                            piḍakābhiḥ sarujābhiścīyate, śītajvarārtaśca puruṣo bhavati//  
 
 
 Su.5.8.33  ahiṇḍukābhirdaṣṭe todadāhakaṇḍuścayathavo
                            bhavanti mohaśca; kaṇḍūmakābhirdaṣṭe
                            pītāṅgaśchardyatīsārajvarādibhirabhihanyate; śūkavṛntābhirdaṣṭe
                            kaṇḍūkoṭhāḥ pravardhante śūkaṃ cātra lakṣyate//  
 
 
 Su.5.8.34  pipīlikāḥ sthūlaśīrṣā, saṃvāhikā, brahmaṇikā,
                            aṅgulikā; kapilikā, citravarṇeti ṣaṭ; tābhirdaṣṭe †  daṃśe
                            śvayathuragnisparśavaddāhaśophau bhavataḥ//  
 
 
 Su.5.8.35  makṣikāḥ kāntārikā, kṛṣṇā, piṅgalā, madhūlikā,
                            kāṣāyī, sthāliketyevaṃ ṣaṭ; tābhirdaṣṭasya kaṇḍuśophadāharujo bhavanti,
                            sthālikākāṣāyībhyāmetadeva śyāvapiḍakotpattirupadravāśca jvarādayo
                            bhavanti, kāṣāyī sthālikā ca prāṇahare † //  
 
 
 Su.5.8.36  maśakāḥ sāmudraḥ, parimaṇḍalo, hastimaśakaḥ,
                            kṛṣṇaḥ, pārvatīya iti pañca; tairdaṣṭasya tīvrā kaṇḍūrdaṃśaśophaśca,
                            pārvatīyastu kīṭaiḥ prāṇaharaistulyalakṣaṇaḥ//  
 
 
 Su.5.8.37  nakhāvakṛṣṭe+atyarthaṃ piḍakādāhapākā
                            bhavanti/ 
 jalaukasāṃ daṣṭalakṣaṇamuktaṃ cikitsitaṃ ca//  
 
 
 Su.5.8.38  bhavanti cātra godherakaḥ sthālikā ca ye ca
                            śvetāgnisaprabhe/ 
 bhṛkuṭī koṭikaścaiva na sidhyantyekajātiṣu//  
 
 
 Su.5.8.39  śavamūtrapurīṣaistu saviṣairavamarśanāt/ 
 syuḥ kaṇḍūdāhakoṭhāruḥpiḍakātodavedanāḥ//  
 
 
 Su.5.8.40  prakledavāṃstathā srāvo bhṛśaṃ
                            saṃpācayettvacam/ 
 digdhaviddhakriyāstatra yathāvadavacārayet//  
 
 
 Su.5.8.41  nāvasannaṃ na cotsannamatisaṃrambhavedanam/ 
 daṃśādau viparītārti kīṭadaṣṭaṃ subādhakam//  
 
 
 Su.5.8.42  daṣṭānugraviṣaiḥ kīṭaiḥ sarpavat
                            samupācaret/ 
 trividhānāṃ tu pūrveṣāṃ †  traividhyena kriyā hitāḥ//  
 
 
 Su.5.8.43  svedamālepanaṃ sekaṃ coṣṇamatrāvacārayet/ 
 anyatra mūrcchitāddaṃśāt pākakothaprapīḍitāt//  
 
 
 Su.5.8.44  viṣaghnaṃ ca vidhiṃ sarvaṃ  † bahuśaḥ śodhanāni
                            ca/ 
  śirīṣakaṭukākuṣṭhavacārajanisaindhavaiḥ † //  
 
 
 Su.5.8.45  kṣīramajjavasāsarpiḥśuṇṭhīpippalidāruṣu/ 
 utkārikā sthirādau vā sukṛtā svedane hitā//  
 
 
 Su.5.8.46  na svedayeta cādaṃśaṃ dhūmaṃ vakṣyāmi
                            vṛścike/ 
 agadānekajātīṣu pravakṣyāmi pṛthak pṛthak//  
 
 
 Su.5.8.47  kuṣṭhaṃ vakraṃ vacā pāṭhā bilvamūlaṃ
                            suvarcikā/ 
 gṛhadhūmaṃ haridre dve trikaṇṭakaviṣe hitāḥ//  
 
 
 Su.5.8.48  rajanyāgāradhūmaśca vakraṃ kuṣṭhaṃ
                            palāśajam/ 
 galagolikadaṣṭānāmagado viṣanāśanaḥ//  
 
 
 Su.5.8.49  kuṅkumaṃ tagaraṃ śigru padmakaṃ
                            rajanīdvayam/ 
 agado jalapiṣṭo+ayaṃ śatapadviṣanāśanaḥ//  
 
 
 Su.5.8.50  meṣaśṛṅgī vacā pāṭhā niculo rohiṇī jalam/ 
 sarvamaṇḍūkadaṣṭānāmagado+ayaṃ viṣāpahaḥ//  
 
 
 Su.5.8.51 
 † dhavāśvagandhātibalābalāsātiguhāguhāḥ/ 
 viśvambharābhidaṣṭānāmagado+ayaṃ viṣāpahaḥ//  
 
 
 Su.5.8.52  śirīṣaṃ tagaraṃ kuṣṭhaṃ śāliparṇī sahā niśe/ 
 ahiṇḍukābhirdaṣṭānāmagado viṣanāśanaḥ//  
 
 
 Su.5.8.53  kaṇḍūmakābhirdaṣṭānāṃ rātrau śītāḥ kriyā
                            hitāḥ/ 
 divā te naiva sidhyanti sūryaraśmibalārditāḥ//  
 
 
 Su.5.8.54  vakraṃ kuṣṭhamapāmārgaḥ
                            śūkavṛntaviṣe+agadaḥ/ 
 bhṛṅgasvarasapiṣṭā vā kṛṣṇavalmīkamṛttikā//  
 
 
 Su.5.8.55  pipīlikābhirdaṣṭānāṃ makṣikāmaśakaistathā/ 
 gomūtreṇa yuto lepaḥ kṛṣṇavalmīkamṛttikā//  
 
 
 Su.5.8.56  nakhāvaghṛṣṭasaṃjāte śophe bhṛṅgaraso hitaḥ † / 
 pratisūryakadaṣṭānāṃ sarpadaṣṭavadāceret/ 
 trividhā vṛścikāḥ proktā mandamadhyamahāviṣāḥ//  
 
 
 Su.5.8.57  gośakṛtkothajā mandā madhyāḥ
                            kāṣṭheṣṭikodbhavāḥ/ 
 sarpakothodbhavāstīkṣṇā ye cānye viṣasaṃbhavāḥ//  
 
 
 Su.5.8.58  mandā dvādaśa madhyāstu trayaḥ
                            pañcadaśottamāḥ/ 
 daśa viṃśatirityete saṃkhyayā parikīrtitāḥ//  
 
 
 Su.5.8.59  kṛṣṇaḥ śyāvaḥ karburaḥ  † pāṇḍuvarṇo gomūtrābhaḥ  † karkaśo
                            mecakaśca/ 
 
 † pīto dhūmro
                            romaśaḥ śāḍvalābho raktaḥ śvetenodareṇeti mandāḥ † //  
 
 
 Su.5.8.60  yuktāścaite vṛścikāḥ pucchadeśe syurbhūyobhiḥ
                            parvabhiścetarebhyaḥ/ 
 ebhirdaṣṭe vedanā vepathuśca gātrastambhaḥ kṛṣṇaraktāgamaśca//  
 
 
 Su.5.8.61  śākhādaṣṭe vedanā cordhvameti dāhasvedau
                            daṃśaśopho jvaraśca/ 
 raktaḥ pītaḥ kāpilenodareṇa sarve dhūmrāḥ parvabhiśca tribhiḥ syuḥ//  
 
 
 Su.5.8.62  ete mūtroccārapūtyaṇḍajātā madhyā
                            jñeyāstriprakāroragāṇām/ 
 yasyaiteṣāmanvayādyaḥ prasūto doṣotpattiṃ tatsvarūpāṃ sa kuryāt//  
 
 
 Su.5.8.63  jihvāśopho  † bhojanasyāvarodho mūrcchā cogrā
                                madhyavīryābhidaṣṭe † / 
 śvetaścitraḥ śyāmalo lohitābho †  raktaḥ śveto raktanīlodarau ca//  
 
 
 Su.5.8.64 
 † pīto+arakto
                            nīlapīto+aparastu rakto nīlo nīlaśuklastathā ca/ 
 rakto babhruḥ pūrvavaccaikaparvā yaścāparvā parvaṇī dve ca yasya//  
 
 
 Su.5.8.65  nānārūpā varṇataścāpi ghorā jñeyāścaite vṛścikāḥ
                                prāṇacaurāḥ † / 
 janmaiteṣāṃ sarpakothāt pradiṣṭaṃ dehebhyo vā ghātitānāṃ viṣeṇa//  
 
 
 Su.5.8.66  ebhirdaṣṭe sarpavegapravṛttiḥ
                            sphoṭotpattirbhrāntidāhau jvaraśca/ 
 khebhyaḥ kṛṣṇaṃ śoṇitaṃ yāti tīvraṃ tasmāt †  prāṇaistyajyate śīghrameva//  
 
 
 Su.5.8.67  ugramadhyaviṣairdaṣṭaṃ cikitset
                            sarpadaṣṭavat/ 
 ādaṃśaṃ sveditaṃ cūrṇaiḥ pracchitaṃ pratisārayet//  
 
 
 Su.5.8.68  rajanīsaindhavavyoṣaśirīṣaphalapuṣpajaiḥ/ 
 mātuluṅgāmlagomūtrapiṣṭaṃ ca surasāgrajam//  
 
 
 Su.5.8.69  lepe svede sukhoṣṇaṃ ca gomayaṃ hitamiṣyate/ 
 pāne kṣaudrayutaṃ  † sarpiḥ kṣīraṃ vā bahuśarkaram//  
 
 
 Su.5.8.70  daṃśaṃ mandaviṣāṇāṃ tu cakratailena secayet/ 
 vidārīgaṇasiddhena sukhoṣṇenāthavā punaḥ//  
 
 
 Su.5.8.71  kuryāccotkārikāsvedaṃ viṣaghnairupanāhayet † / 
 guḍodakaṃ vā suhimaṃ cāturjātakasaṃyutam//  
 
 
 Su.5.8.72  pānamasmai pradātavyaṃ kṣīraṃ vā saguḍaṃ
                            himam/ 
 śikhikukkuṭabarhāṇi saindhavaṃ tailasarpiṣī//  
 
 
 Su.5.8.73  dhūmo hanti prayuktastu śīghraṃ vṛścikajaṃ
                            viṣam/ 
 kusumbhapuṣpaṃ rajanī niśā vā kodravaṃ tṛṇam//  
 
 
 Su.5.8.74  ebhirghṛtāktairdhūpastu pāyudeśe prayojitaḥ/ 
 nāśayedāśu kīṭotthaṃ vṛścikasya ca yadviṣam//  
 
 
 Su.5.8.75  lūtāviṣaṃ ghoratamaṃ durvijñeyatamaṃ ca tat/ 
 
 † duścikitsyatamaṃ
                            cāpi bhiṣagbhirmandabuddhibhiḥ//  
 
 
 Su.5.8.76  saviṣaṃ nirviṣaṃ caitadityevaṃ pariśaṅkite/ 
 viṣaghnameva kartavyamavirodhi yadauṣadham//  
 
 
 Su.5.8.77  agadānāṃ hi saṃyogo viṣajuṣṭasya yujyate/ 
 nirviṣe mānave yukto+agadaḥ saṃpadyate+asukham//  
 
 
 Su.5.8.78  tasmāt  † sarvaprayatnena jñātavyo viṣaniścayaḥ/ 
 ajñātvā viṣasadbhāvaṃ bhiṣagvyāpādayennaram//  
 
 
 Su.5.8.79  prodbhidyamānastu yathā+aṅkureṇa na vyaktajātiḥ
                            pravibhāti vṛkṣaḥ/ 
 tadvaddurālakṣyatamaṃ hi tāsāṃ viṣaṃ śarīre pravikīrṇamātram//  
 
 
 Su.5.8.80  īṣatsakaṇḍu pracalaṃ sakoṭhamavyaktavarṇaṃ
                            prathame+ahani syāt/ 
 anteṣu śūnaṃ parinimnamadhyaṃ pravyaktarūpaṃ ca dine dvitīye//  
 
 
 Su.5.8.81  tryaheṇa taddarśayatīha rūpaṃ viṣaṃ
                            caturthe+ahani kopameti/ 
 ato+adhike+ahni prakaroti jantorviṣaprakopaprabhavān vikārān//  
 
 
 Su.5.8.82  ṣaṣṭhe dine viprasṛtaṃ tu sarvān marmapradeśān
                            bhṛśamāvṛṇoti/ 
 tat saptame+atyarthaparītagātraṃ vyāpādayenmartyamatipravṛddham//  
 
 
 Su.5.8.83  yāstīkṣṇacaṇḍograviṣā hi lūtāstāḥ saptarātreṇa
                            naraṃ nihanyuḥ/ 
 ato+adhikenāpi nihanyuranyā yāsāṃ viṣaṃ madhyamavīryamuktam//  
 
 
 Su.5.8.84  yāsāṃ kanīyo viṣavīryamuktaṃ tāḥ pakṣamātreṇa
                            vināśayanti/ 
 tasmāt prayatnaṃ bhiṣagatra kuryādādaṃśapātādviṣaghātiyogaiḥ//  
 
 
 Su.5.8.85  viṣaṃ tu lālānakhamūtradaṃṣṭrārajaḥpurīṣairatha
                            cendriyeṇa/ 
 saptaprakāraṃ visṛjanti lūtāstadugramadhyāvaravīryayuktam//  
 
 
 Su.5.8.86  sakaṇḍukoṭhaṃ sthiramalpamūlaṃ lālākṛtaṃ
                            mandarujaṃ vadanti/ 
 śophaśca kaṇḍūśca pulālikā †  ca dhūmāyanaṃ caiva nakhāgradaṃśe//  
 
 
 Su.5.8.87  daṃśaṃ tu mūtreṇa sakṛṣṇamadhyaṃ
                            saraktaparyanmavehi dīrṇam/ 
 daṃṣṭrābhirugraṃ kaṭhinaṃ vivarṇaṃ jānīhi daṃśaṃ sthiramaṇḍalaṃ ca//  
 
 
 Su.5.8.88  rajaḥpurīṣendriyajaṃ hi viddhi sphoṭaṃ
                            vipakvāmalapīlupāṇḍum/ 
 etāvadetat samudāhṛtaṃ tu vakṣyāmi lūtāprabhavaṃ purāṇam//  
 
 
 Su.5.8.89  sāmānyato daṣṭamasādhyasādhyaṃ cikitsitaṃ cāpi
                            yathāviśeṣam/ 
 
 
 
 Su.5.8.90  viśvāmitro nṛpavaraḥ kadācidṛṣisattamam/ 
 vaśiṣṭhaṃ kopayāmāsa gatvā++āśramapadaṃ kila//  
 
 
 Su.5.8.91  kupitasya munestasya lalāṭāt svedabindavaḥ/ 
 apatan darśanādeva  † svestatsamatejasaḥ//  
 
 
 Su.5.8.92  tṛṇe maharṣiṇā lūne dhenvarthaṃ saṃbhṛte+api
                            ca/ 
 tato jātāstvimā ghorā nānārūpā mahāviṣāḥ/ 
 apakārāya vartante nṛpasādhanavāhane//  
 
 
 Su.5.8.93  yasmāllūnaṃ tṛṇaṃ prāptā muneḥ
                            prasvedabindavaḥ/ 
 tasmāllūteti bhāṣyante saṅkhyayā tāśca ṣoḍaśa//  
 
 
 Su.5.8.94  kṛcchrasādhyāstathā+asādhyā lūtāstu
                            dvividhāḥsmṛtāḥ/ 
 tasmāmaṣṭau kṛcchrasādhyā varjyāstāvatya eva tu//  
 
 
 Su.5.8.95  trimaṇḍalā tathā śvetā kapilā pītikā tathā/ 
 ālamūtraviṣā raktā kasanā cāṣṭamī smṛtā//  
 
 
 Su.5.8.96  tābhirdaṣṭe śiroduḥkhaṃ kaṇḍūrdaṃśe ca
                            vedanā/ 
 bhavanti ca viśeṣeṇa gadāḥ ślaiṣmikavātikāḥ//  
 
 
 Su.5.8.97  sauvarṇikā lājavarṇā jālinyeṇīpadī tathā/ 
 kṛṣṇā+agnivarṇā kākāṇḍā mālāguṇā+aṣṭamī tathā//  
 
 
 Su.5.8.98  tābhirdaṣṭe daṃśakothaḥ pravṛttiḥ kṣatajasya
                            ca/ 
 jvaro dāho+astisāraśca gadāḥ syuśca tridoṣajāḥ//  
 
 
 Su.5.8.99  piḍakā vividhākārā maṇḍalāni mahānti ca/ 
 mahānto mṛdavaḥ śophā raktāḥ śyāvāścalāstathā//  
 
 
 Su.5.8.100  sāmānyaṃ sarvalūtānāmetadādaṃśalakṣaṇam/ 
 viśeṣalakṣaṇaṃ tāsāṃ vakṣyāmi sacikitsitam//  
 
 
 Su.5.8.101  trimaṇḍalāyā daṃśe+asṛk kṛṣṇaṃ sravati
                            dīryate/ 
 bādhiryaṃ kaluṣā dṛṣṭistathā dāhaśca netrayoḥ//  
 
 
 Su.5.8.102  tatrārkamūlaṃ rajanī nākulī pṛśniparṇikā/ 
 pānakarmaṇi śasyante nasyālepāñjaneṣu ca//  
 
 
 Su.5.8.103  śvetāyāḥ piḍakā daṃśe śvetā kaṇḍūmatī
                            bhavet/ 
 dāhamūrcchājvaravatī visarpakledarukkarī//  
 
 
 Su.5.8.104  tatra candanarāsnailāhareṇunalavañjulāḥ/ 
 kuṣṭhaṃ lāmajjakaṃ vakraṃ naladaṃ cāgado hitaḥ//  
 
 
 Su.5.8.105  ādaṃśe piḍakā tāmrā kapilāyāḥ sthirā
                            bhavet/ 
 śiraso gauravaṃ dāhastimiraṃ bhrama eva ca//  
 
 
 Su.5.8.106  tatra padmakakuṣṭhailākarañjakakubhatvacaḥ/ 
 sthirārkaparṇyapāmārgadūrvābrāhmyo viṣāpahāḥ//  
 
 
 Su.5.8.107  ādaṃśe pītikāyāstu piḍakā pītikā sthirā/ 
 bhavecchardirjvaraḥ śūlaṃ mūrdhni rakte tathā+akṣiṇī//  
 
 
 Su.5.8.108  tatreṣṭāḥ kuṭajośīratuṅgapadmakavañjulāḥ/ 
 śirīṣakiṇihīśelukadambakakubhatvacaḥ//  
 
 
 Su.5.8.109  raktamaṇḍanibhe daṃśe piḍakāḥ sarṣapā iva/ 
 jāyante tāluśoṣaśca dāhaścālaviṣārdite//  
 
 
 Su.5.8.110  tatra priyaṅguhrīberakuṣṭhalāmajjavañjulāḥ/ 
 agadaḥ śatapuṣpā ca sapippalavaṭāṅkurāḥ//  
 
 
 Su.5.8.111  pūtirmūtraviṣādaṃśo visarpī kṛṣṇaśoṇitaḥ/ 
 kāsaśvāsavamīmūrcchājvaradāhasamanvitaḥ//  
 
 
 Su.5.8.112  manaḥśilālamadhukakuṣṭhacandanapadmakaiḥ/ 
 madhumiśraiḥ salāmajjairagadastatra kīrtitaḥ//  
 
 
 Su.5.8.113  āpāṇḍupiḍako daṃśo dāhakledasamanvitaḥ/ 
 raktāyā raktaparyanto vijñeyo raktasaṃyutaḥ//  
 
 
 Su.5.8.114  kāryastatrāgadastoyacandanośīrapadmakaiḥ/ 
 tathaivārjunaśelubhyāṃ tvagbhirāmrātakasya ca//  
 
 
 Su.5.8.115  picchilaṃ kasanādaṃśādrudhiraṃ śītalaṃ
                            sravet/ 
 kāsaśvāsau ca tatroktaṃ raktalūtāckitsitam//  
 
 
 Su.5.8.116  purīṣagandhiralpāsṛk kṛṣṇāyā daṃśa eva tu/ 
 jvaramūrcchāvamīdāhakāsaśvāsasamanvitaḥ//  
 
 
 Su.5.8.117  tatrailāvakrasarpākṣīgandhanākulicandanaiḥ/ 
 mahāsugandhisāhitaiḥ pratyākhyāyāgadaḥ smṛtaḥ//  
 
 
 Su.5.8.118  daṃśe dāho+agnivaktrāyāḥ srāvo+atyarthaṃ
                            jvarastathā/ 
 † coṣakaṇḍūromaharṣā
                            dāhavisphoṭasaṃyutaḥ//  
 
 
 Su.5.8.119  kṛṣṇāpraśamanaṃ cātra pratyākhyāya
                            prayojayet/ 
 sārivośīrayaṣṭyāhvacandanotpalapadmakam//  
 
 
 Su.5.8.120  sarvāsāmeva yuñjīta viṣe śleṣmātakatvacam/ 
 bhiṣak sarvaprakāreṇa tathā cākṣīvapippalam//  
 
 
 Su.5.8.121  kṛcchrasādhyaviṣā hyaṣṭau proktā dve ca
                            yadṛcchayā/ 
 avāryaviṣavīryāṇāṃ lakṣaṇāni nibodha me//  
 
 
 Su.5.8.122  dhyāmaḥ sauvarṇikādaṃśaḥ sapheno
                            matsyagandhakaḥ/ 
 śvāsaḥ kāso jvarastṛṣṇā mūrcchā cātra sudāruṇā//  
 
 
 Su.5.8.123  ādaṃśe lājavarṇāyā dhyāmaṃ pūti sravedasṛk/ 
 dāho mūrcchā+atisāraśca  † śiroduḥkhaṃ ca jāyate//  
 
 
 Su.5.8.124  ghoro daṃśastu jālinyā rājimānavakīryate/ 
 stambhaḥ śvāsastamovṛddhistāluśoṣaśca jāyate//  
 
 
 Su.5.8.125  eṇīpadmāstathā daṃśo bhavet kṛṣṇatilākṛtiḥ/ 
 
 † tṛṣṇāmūrcchājvaracchardikāsaśvāsasamanvitaḥ//  
 
 
 Su.5.8.126  daṃśaḥ kākāṇḍikādaṣṭe
                            pāṇḍurakto+ativedanaḥ/ 
 tṛṇmūrcchāśvāsahṛdrogahikkākāsāḥ syuruccritāḥ//  
 
 
 Su.5.8.127  rakto mālāguṇādaṃśo dhūmagandho+ativedanaḥ/ 
 bahudhā ca viśīryeta dāhamūrcchājvarānvitaḥ//  
 
 
 Su.5.8.128  asādhyāsvapyabhihitaṃ pratyākhyāyāśu
                            yojayet/ 
 doṣocchrāyaviśeṣeṇa dāhacchedavivarjitam//  
 
 
 Su.5.8.129  sādhyābhirābhirlūtābhirdaṣṭamātrasya †  dehinaḥ/ 
 vṛddhipatreṇa matimān samyagādaṃśamuddharet//  
 
 
 Su.5.8.130  amarmaṇi vidhānajño varjitasya jvarādibhiḥ/ 
 daṃśasyotkartanaṃ kuyādalpaśvayathukasya ca//  
 
 
 Su.5.8.131 
                            madhusaindhavasaṃyuktairagadairlepayettataḥ/ 
 priyaṅgurajanīkuṣṭhasamaṅgāmadhukaistathā//  
 
 
 Su.5.8.132  sārivāṃ madhukaṃ drākṣāṃ payasyāṃ
                            kṣīramoraṭam/ 
 vidārīgokṣurakṣaudramadhukaṃ pāyayeta vā//  
 
 
 Su.5.8.133  kṣīriṇāṃ tvakkaṣāyeṇa suśītena ca secayet/ 
 upadravān yathādoṣaṃ viṣaghnaireva sādhayet//  
 
 
 Su.5.8.134  nasyāñjanābhyañjanapānadhūmaṃ tathā+avapīḍaṃ
                            kavalagrahaṃ ca/ 
 saṃśodhanaṃ cobhayataḥ pragāḍhaṃ kuryātsirāmokṣaṇameva cātra//  
 
 
 Su.5.8.135  kīṭadaṣṭavraṇān sarvānahidaṣṭavraṇānapi/ 
 
 † ādāhapākāttān
                            sarvāñcikitsedduṣṭavadbhiṣag//  
 
 
 Su.5.8.136  vinivṛtte tataḥ śophe karṇikāpātanaṃ hitam/ 
 nimbapatraṃ trivṛddantī kusumbhaṃ kusumaṃ madhu//  
 
 
 Su.5.8.137  gugguluḥ saindhavaṃ kiṇvaṃ varcaḥ pārāvatasya
                            ca/ 
 viṣavṛddhikaraṃ cānnaṃ hitvā saṃbhojanaṃ hitam//  
 
 
 Su.5.8.138  viṣebhyaḥ khalu sarvebhyaḥ karṇikāmarujāṃ
                            sthirām/ 
 pracchayitvā madhūnmiśraiḥ śodhanīyairupācaret//  
 
 
 Su.5.8.139  saptaṣaṣṭhasya kīṭānāṃ
                            śatasyaitadvibhāgaśaḥ/ 
 daṣṭalakṣaṇamākhyātaṃ cikitsā cāpyanantaram//  
 
 
 Su.5.8.140  saviṃśamadhyāyaśatametaduktaṃ vibhāgaśaḥ/ 
 ihoddiṣṭānanirdiṣṭānarthān vakṣyāmyathottare//  
 
 
 Su.5.8.141  sanātanatvādvedānāmakṣaratvāttathaiva ca/ 
 tathā dṛṣṭaphalatvācca hitatvādapi dehinām//  
 
 
 Su.5.8.142  vāksamūhārthavistārāt pūjitatvācca
                            dehibhiḥ/ 
 cikitsitāt puṇyatamaṃ na kiṃcidapi śuśrumaḥ//  
 
 
 Su.5.8.143  ṛṣerindraprabhāvasyāmṛtayonerbhiṣagguroḥ/ 
 dhārayitvā tu vimalaṃ mataṃ paramasaṃmatam/ 
 uktāhārasamācāra iha pretya ca modate// 
 
 iti suśrutasaṃhitāyāṃ kalpasthāne kiṭakalpo
                        nāmāṣṭamo+adhyāyaḥ//8// 
 
 iti bhagavatā śrīdhanvantariṇopadiṣṭāyāṃ tacchiṣyeṇa maharṣiṇā suśrutena
                    viracitāyāṃ suśrutasaṃhitāyāṃ pañcamaṃ kalpasthānaṃ samāptam//  
 
 
                uttaratantram
                 
                    prathamo+adhyāyaḥ/
                     Su.6.1.1  athāta aupadravikamadhyāyaṃ
                        vyākhyāsyāmaḥ// 
 Su.6.1.2  yathovāca bhagavān
                        dhanvantariḥ// 
 
 Su.6.1.3  adhyāyānāṃ śate viṃśe yaduktamasakṛnmayā/ 
 vakṣyāmi bahudhā samyaguttare+arthānimāniti//  
 
 
 Su.6.1.4  idānīṃ tat pravakṣyāmi tantramuttaramuttamam/ 
 nikhilenopadiśyante yatra rogāḥ pṛthagvidhāḥ//  
 
 
 Su.6.1.5  śālākyatantrābhihitā videhādhipakīrtitāḥ/ 
 ye ca vistarato dṛṣṭāḥ kumārābādhahetavaḥ//  
 
 
 Su.6.1.6  ṣaṭsu kāyacikitsāsu ye coktāḥ paramarṣibhiḥ/ 
 upasargādayo rogā ye cāpyāgantavaḥ smṛtāḥ//  
 
 
 Su.6.1.7  triṣaṣṭī rasasaṃsargāḥ svasthavṛttaṃ tathaiva
                            ca/ 
 yuktārthā yuktayaścaiva doṣabhedāstathaiva ca//  
 
 
 Su.6.1.8  yatroktā vividhā arthā rogasādhanahetavaḥ/ 
 mahatastasya tantrasya durgādhasyāmbudheriva//  
 
 
 Su.6.1.9  ādāvevottamāṅgasthān rogānabhidadhāmyaham/ 
 saṅkhyayā lakṣaṇaiścāpi sādhyāsādhyakrameṇa ca//  
 
 
 Su.6.1.10  vidyāddvayaṅgulabāhulyaṃ
                            svāṅguṣṭhodarasaṃmitam/ 
 dvyaṅgulaṃ sarvataḥ sārdhaṃ bhiṣaṅnayanabudbudam//  
 
 
 Su.6.1.11  suvṛttaṃ gostanākāraṃ sarvabhūtaguṇodbhavam/ 
 palaṃ bhuvo+agnito raktaṃ vātāt kṛṣṇaṃ sitaṃ jalāt//  
 
 
 Su.6.1.12  ākāśādaśrumārgāśca jāyante netrabudbude/ 
 dṛṣṭiṃ cātra tathā vakṣye yathā brūyādviśāradaḥ//  
 
 
 Su.6.1.13  netrāyāmatribhāgaṃ tu kṛṣṇamaṇḍalamucyate/ 
 kṛṣṇāt saptamamicchanti dṛṣṭiṃ dṛṣṭiviśāradāḥ//  
 
 
 Su.6.1.14  maṇḍalāni ca sandhīṃśca paṭalāni ca locane/ 
 yathākramaṃ vijānīyāt pañca ṣaṭ ca ṣaḍeva ca//  
 
 
 Su.6.1.15  pakṣmavartmaśvetakṛṣṇadṛṣṭīnāṃ maṇḍalāni tu/ 
 anupūrvaṃ tu te madhyāścatvāro+antyā yathottaram//  
 
 
 Su.6.1.16  pakṣmavartmagataḥ
                            sandhirvartmaśuklagato+aparaḥ/ 
 śuklakṛṣṇagatastvanyaḥ kṛṣṇadṛṣṭigato+aparaḥ/ 
 tataḥ kanīnakagataḥ ṣaṣṭhaścāpāṅgagaḥ smṛtaḥ//  
 
 
 Su.6.1.17  dve vartmapaṭale vidyāccatvāryanyāni
                            cākṣiṇi/ 
 jāyate timiraṃ yeṣu vyādhiḥ paramadāruṇaḥ//  
 
 
 Su.6.1.18  tejojalāśritaṃ bāhyaṃ teṣvanyat
                            piśitāśritam/ 
 medastṛtīyaṃ paṭalamāśritaṃ tvasthi cāparam//  
 
 
 Su.6.1.19  pañcamāṃśasamaṃ dṛṣṭesteṣāṃ bāhulpamiṣyate/ 
 sirāṇāṃ kaṇḍarāṇāṃ ca medasaḥ kālakasya ca//  
 
 
 Su.6.1.20  guṇāḥ kālāt paraḥ śleṣmā bandhane+akṣṇoḥ
                            sirāyutaḥ/ 
 sirānusāribhirdoṣairviguṇairūrdhvamāgataiḥ//  
 
 
 Su.6.1.21  jāyante netrabhāgeṣu rogāḥ paramadāruṇāḥ/ 
 tatrāvilaṃ sasaṃrambhamaśrukaṇḍūpadehavat † //  
 
 
 Su.6.1.22  gurūṣātodarāgādyairjuṣṭaṃ cāvyaktalakṣaṇaiḥ/ 
 saśūlaṃ vartmakoṣeṣu śūkapūrṇābhameva ca//  
 
 
 Su.6.1.23  vihanyamānaṃ rūpe vā kriyāsvakṣi yathā purā/ 
 dṛṣṭvaiva dhīmān budhyeta doṣeṇādhiṣṭhitaṃ tu tat//  
 
 
 Su.6.1.24  tatra saṃbhavamāsādya yathādoṣaṃ
                            bhiṣagjitam/ 
 vidadhyānnetrajā rogā balavantaḥ syuranyathā//  
 
 
 Su.6.1.25  saṅkṣepataḥ kriyāyogo nidānaparivarjanam/ 
 vātādīnāṃ pratīghātaḥ prokto vistarataḥ punaḥ//  
 
 
 Su.6.1.26  uṣṇābhitaptasya jalapraveśāddūrekṣaṇāt
                            svapnaviparyayācca/ 
 prasaktasaṃrodanakopaśokakleśābhighātādatimaithunācca//  
 
 
 Su.6.1.27 
                            śuktāranālāmlakulatthamāṣaniṣevaṇādvegavinigrahācca/ 
 svedādatho dhūmaniṣevaṇācca chardervighātādvamanātiyogāt/ 
 bāṣpagrahāt sūkṣmanirīkṣaṇācca netre vikārān janayanti doṣāḥ//  
 
 
 Su.6.1.28  vātāddaśa tathā pittāt kaphāccaiva
                            trayodaśa/ 
 raktāt ṣoḍaśa vijñeyāḥ sarvajāḥ pañcaviṃśatiḥ//  
 
 
 Su.6.1.29  tathā bāhyau punardvau ca rogāḥ ṣaṭsaptatiḥ
                            smṛtāḥ/ 
 hatādhimantho nimiṣo dṛṣṭirgambhīrikā ca yā//  
 
 
 Su.6.1.30  yacca vātahataṃ vartma na te sidhyanti
                            vātajāḥ/ 
 yāpyo+atha tanmayaḥ kācaḥ sādhyāḥ syuḥsānyamārutāḥ//  
 
 
 Su.6.1.31  śuṣkākṣipākādhīmanthasyandamārutapryayāḥ/ 
 asādhyo hrasvajāḍyo yo jalasrāvaśca paittikaḥ//  
 
 
 Su.6.1.32  parimlāyī ca nīlaśca yāpyaḥ kāco+atha
                            tanmayaḥ/ 
 abhiṣyando+adhimantho+amlādhyuṣitaṃ śuktikā ca yā//  
 
 
 Su.6.1.33  dṛṣṭiḥ pittavidagdhā ca dhūmadarśī ca
                            sidhyati/ 
 asādhyaḥ kaphajaḥ srāvo yāpyaḥ kācaśca tanmayaḥ//  
 
 
 Su.6.1.34  abhiṣyando+adhimanthaśca balāsagrathitaṃ ca
                            yat/ 
 dṛṣṭiḥ śleṣmavidagdhā ca pothakyo lagaṇaśca yaḥ//  
 
 
 Su.6.1.35 
 † krimigranthipariklinnavartmaśuklārmapiṣṭakāḥ/ 
 śleṣmopanāhaḥ sādhyāstu kathitāḥ śleṣmajeṣu tu//  
 
 
 Su.6.1.36  raktasrāvo+ajakājātaṃ śoṇitārśovraṇānvitam † / 
 śukraṃ na sādhyaṃ kācaśca yāpyastajjaḥ prakīrtitaḥ//  
 
 
 Su.6.1.37  manthasyandau  † kliṣṭavartma harṣotpātau tathaiva ca/ 
 sirājātā+añjanākhyā ca sirājālaṃ ca yat smṛtam//  
 
 
 Su.6.1.38  parvaṇyathāvraṇaṃ śukraṃ śoṇitārmārjunaśca
                            yaḥ/ 
 ete sādhyā vikāreṣu raktajeṣu bhavanti hi//  
 
 
 Su.6.1.39  pūyāsrāvo nākulāndhyamakṣipākātyayo+alajī/ 
 asādhyāḥ sarvajā yāpyaḥ kācaḥ kopaśca pakṣmaṇaḥ//  
 
 
 Su.6.1.40  vartmāvabandho yo vyādhiḥ sirāsu piḍakā ca
                            yā/ 
 prastāryarmādhimāṃsārma snāyvarmotsaṅginī ca yā//  
 
 
 Su.6.1.41  pūyālasaścārbudaṃ ca śyāvakardamavartmanī/ 
 tathā+arśovartma śuṣkārśaḥ śarkarāvartma yacca vai//  
 
 
 Su.6.1.42  saśophaścāpyaśophaśca pāko bahalavartma ca/ 
 aklinnavartma kumbhīkā bisavartma ca sidhyati//  
 
 
 Su.6.1.43  sanimitto+animittaśca dvāvasādhyau tu
                            bāhyajau/ 
 ṣaṭsaptatirvikārāṇāmeṣā saṃgrahakīrtitā † //  
 
 
 Su.6.1.44  nava sandhyāśrayāsteṣu
                            vartmajāstvekaviṃśatiḥ/ 
 śuklabhāge daśaikaśca catvāraḥ kṛṣṇabhāgajāḥ//  
 
 
 Su.6.1.45  sarvāśrayāḥ saptadaśa dṛṣṭijā dvādaśaiva tu/ 
 bāhyajau dvau samākhyātau rogau paramadāruṇau/ 
 bhūya etān pravakṣyāmi saṅkhyārūpacikitsitaiḥ// 
 
 iti suśrutasaṃhitāyāmuttaratantrāntargate śālākyatantre aupadraviko
                        nāma prathamo+adhyāyaḥ //1// 
 
 
                    dvitīyo+adhyāyaḥ/
                     Su.6.2.1  athātaḥ
                        sandhigatarogavijñānīyamadhyāyaṃ vyākhyāsyāmaḥ//  
 Su.6.2.2  yathovāca bhagavān dhanvantariḥ//  
 
 Su.6.2.3  pūyālasaḥ sopanāhaḥ srāvāḥ parvaṇikā+alajī/ 
 krimigranthiśca vijñeyā rogāḥ sandhigatā nava//  
 
 
 Su.6.2.4  pakvaḥ śophaḥ sandhijaḥ saṃsravedyaḥ sāndraṃ
                            pūyaṃ pūti pūyālasaḥ saḥ/ 
 granthirnālpo dṛṣṭisandhāvapākaḥ kaṇḍūprāyo nīrujastūpanāhaḥ//  
 
 
 Su.6.2.5  gatvā sandhīnaśrumārgeṇa doṣāḥ kuryuḥ srāvān
                            rugvihīnān kanīnāt/ 
 tān vai srāvān netranāḍīmathaike tasyā liṅgaṃ kīrtayiṣye caturdhā//  
 
 
 Su.6.2.6  pākaḥ sandhau saṃsravedyaśca pūyaṃ pūyāsrāvo
                            naikarūpaḥ pradiṣṭaḥ/ 
 śvetaṃ sāndraṃ picchilaṃ saṃsravedyaḥ śleṣmāsrāvo nīrujaḥ sa pradiṣṭaḥ//
                         
 
 
 Su.6.2.7  raktāsrāvaḥ śoṇitotthaḥ saraktamuṣṇaṃ nālpaṃ
                            saṃsravennātisāndram/ 
 pītābhāsaṃ nīlamuṣṇaṃ jalābhaṃ pittāsrāvaḥ saṃsravet sandhimadhyāt//  
 
 
 Su.6.2.8  tāmrā tanvī dāhaśūlopapannā raktājjñeyā parvaṇī
                            vṛttaśophā/ 
 jātā sandhau kṛṣṇaśukle+alajī syāttasminneva khyāpitā pūrvaliṅgaiḥ//  
 
 
 Su.6.2.9  krimigranthirvartmanaḥ pakṣmaṇaśca kaṇḍūṃ kuryuḥ
                            krimayaḥ sandhijātāḥ/ 
 nānārūpā  † vartmaśuklasya sandhau caranto+antarnayanaṃ
                            dūṣayanti// 
 
 iti suśrutasaṃhitāyāmuttaratantre sandhigatarogavijñānīyo nāma
                        dvitīyo+adhyāyaḥ //2// 
 
 
                    tṛtīyo+adhyāyaḥ/
                     Su.6.3.1  athāto
                        vartmagatarogavijñānīyamadhyāyaṃ vyākhyāsyāmaḥ// 
 Su.6.3.2  yathovāca bhagavān
                        dhanvantariḥ// 
 
 Su.6.3.3  pṛthagdoṣāḥ samastā vā yadā
                            vartmavyapāśrayāḥ/ 
 sirā vyāpyāvatiṣṭhante vartmasvadhikamūrcchitāḥ//  
 
 
 Su.6.3.4 
 † vivardhya māṃsaṃ
                            raktaṃ ca tadā vartmavyapāśrayān/ 
 vikārāñjanayantyāśu nāmatastānnibodhata//  
 
 
 Su.6.3.5  utsaṅginyatha kumbhīkā pothakyo
                            vartmaśarkarā/ 
 tathā+arśovartma śuṣkārśastathaivāñjananāmikā//  
 
 
 Su.6.3.6  bahalaṃ vartma yaccāpi
                            vyādhirvartmāvabandhakaḥ/ 
 kliṣṭakardamavartmākhyau śyāvavartma tathaiva ca//  
 
 
 Su.6.3.7  praklinnamapariklinnaṃ vartma vātahataṃ tu
                            yat/ 
 arbudaṃ nimiṣaścāpi śoṇitārśaśca yat smṛtam//  
 
 
 Su.6.3.8  lagaṇo biśanāmā ca pakṣmakopastathaiva ca/ 
 ekaviṃśatirityete vikārā vartmasaṃśrayāḥ//  
 
 
 Su.6.3.9  nāmabhiste samuddiṣṭā lakṣaṇaistān
                            pracakṣmahe/ 
 abhyantaramukhī bāhyotsaṅge+adho vartmanaśca †  yā//  
 
 
 Su.6.3.10  vijñeyotsaṅginī nāma tadrūpapiḍakācitā/ 
 kumbhīkabījapratimāḥ piḍakā  † yāstu vartmajāḥ//  
 
 
 Su.6.3.11 
 † ādhmāpayanti
                            bhinnā yāḥ kumbhīkapiḍakāstu tāḥ/ 
 srāviṇyaḥ  † kaṇḍurā
                            gurvyo raktasarṣapasannibhāḥ/ 
 piḍakāśca rujāvatyaḥ pothakya iti saṃjñitāḥ//  
 
 
 Su.6.3.12  piḍakābhiḥ susūkṣmābhirghanābhirabhisaṃvṛtā/ 
 piḍakā yā kharā sthūlā sā jñeyā vartmaśarkarā//  
 
 
 Su.6.3.13 
 † ervārubījapratimāḥ
                            piḍakā mandavedanāḥ/ 
 sūkṣmāḥ kharāśca vartmasthāstadarśovartma kīrtyate//  
 
 
 Su.6.3.14  dīrgho+aṅkuraḥ kharaḥ stabdho dāruṇo
                            vartmasaṃbhavaḥ/ 
 vyādhireṣa samākhyātaḥ śuṣkārśa iti saṃjñitaḥ//  
 
 
 Su.6.3.15  dāhatodavatī tāmrā piḍakā vartmasaṃbhavā/ 
 mṛdvī mandarujā sūkṣmā jñeyā sā+añjananāmikā//  
 
 
 Su.6.3.16  vartmopacīyate yasya piḍakābhiḥ samantataḥ/ 
 savarṇābhiḥ samābhiśca vidyādbahalavartma tat//  
 
 
 Su.6.3.17  kaṇḍūmatā+alpatodena vartmaśophena yo naraḥ/ 
 na samaṃ chādayedakṣi bhavedbandhaḥ sa vartmanaḥ//  
 
 
 Su.6.3.18  mṛdvalpavedanaṃ tāmraṃ yadvartma samameva
                            ca/ 
 akasmācca bhavedraktaṃ kliṣṭavartma tadādiśet//  
 
 
 Su.6.3.19  kliṣṭaṃ punaḥ pittayutaṃ vidahecchoṇitaṃ
                            yadā/ 
 tadā klinnatvamāpannamucyate vartmakardamaḥ//  
 
 
 Su.6.3.20  yadvartma bāhyato+anyaśca śyāvaṃ śūnaṃ
                            savedanam/ 
 dāhakaṇḍūparikledi † 
                            śyāvavartmeti tanmatam//  
 
 
 Su.6.3.21  arujaṃ bāhyataḥ śūnamantaḥ klinnaṃ
                            sravatyapi/ 
 kaṇḍūnistodabhūyiṣṭhaṃ klinnavartma taducyate//  
 
 
 Su.6.3.22  yasya dhautāni dhautāni saṃbadhyante punaḥ
                            punaḥ/ 
 vartmānyaparipakvāni vidyādaklinnavartma tat//  
 
 
 Su.6.3.23  vimuktasandhi niśceṣṭaṃ vartma yasya na
                            mīlyate/ 
 etadvātahataṃ vidyāt sarujaṃ yadi vā+arujam//  
 
 
 Su.6.3.24  vartmāntarasthaṃ viṣamaṃ
                            granthibhūtamavedanam/ 
 vijñeyamarbudaṃ puṃsāṃ saraktamavalambitam//  
 
 
 Su.6.3.25  nimeṣaṇīḥ sirā vāyuḥ praviṣṭo
                            vartmasaṃśrayāḥ/ 
 
 † cālayatyati
                            vartmāni nimeṣaḥ sa gado mataḥ//  
 
 
 Su.6.3.26  chinnāśchinā vivardhante vartmasthā
                            mṛdavo+aṅkurāḥ/ 
 dāhakaṇḍūrujopetāste+arśaḥ śoṇitasaṃbhavāḥ † //  
 
 
 Su.6.3.27  apākaḥ kaṭhinaḥ sthūlo
                            granthirvartmabhavo+arujaḥ/ 
 sakaṇḍūḥ picchilaḥ kolapramāṇo lagaṇastu saḥ//  
 
 
 Su.6.3.28  śūnaṃ yadvartma bahubhiḥ sūkṣmaiśchidraiḥ
                            samanvitam/ 
 bisamantarjala iva bisavartmeti tanmatam//  
 
 
 Su.6.3.29  doṣāḥ pakṣmāśayagatāstīkṣṇāgrāṇi kharāṇi ca/ 
 nirvartayanti pakṣmāṇi tairghuṣṭaṃ cākṣi dūyate//  
 
 
 Su.6.3.30  uddhṛtairuddhṛtaiḥ †  śāntiḥ pakṣmabhiścopajāyate/ 
 vātātapānaladveṣī pakṣmakopaḥ sa ucyate// 
 
 iti suśrutasaṃhitāyāmuttaratantre vartmagatarogavijñānīyo nāma
                        tṛtīyo+adhyāyaḥ //3// 
 
 
                    caturtho+adhyāyaḥ/
                     Su.6.4.1  athātaḥ
                        śuklagatarogavijñānīyamadhyāyaṃ vyākhyāsyāmaḥ//  
 Su.6.4.2  athovāca bhagavān
                        dhanvantariḥ// 
 
 Su.6.4.3  prastāriśuklakṣatajādhimāṃsasrāyvarmasaṃjñāḥ
                            khalu pañca rogāḥ/ 
 syuḥ śuktikā cārjunapiṣṭakau ca jālaṃ sirāṇāṃ piḍakāśca yāḥ syuḥ//  
 
 
 Su.6.4.4  rogā balāsagrathitena sārdhamekādaśākṣṇoḥ khalu
                            śuklabhāge/ 
 prastāri prathitamihārma śuklabhāge vistīrṇaṃ tanu rudhiraprabhaṃ
                            sanīlam//  
 
 
 Su.6.4.5  śuklākhyaṃ mṛdu kathayanti śuklabhāge saśvetaṃ
                                samamiha † 
                            vardhate cireṇa/ 
 yanmāṃsaṃ pracayamupaiti śuklabhāge padmābhaṃ tadupadiśanti lohitārma//
                         
 
 
 Su.6.4.6  vistīrṇaṃ mṛdu bahalaṃ yakṛtprakāśaṃ śyāvaṃ vā
                            tadadhikamāṃsajārma vidyāt/ 
 śukle yat piśitamupaiti vṛddhimetat snāyvarmetyabhipaṭhitaṃ kharaṃ
                            prapāṇḍu//  
 
 
 Su.6.4.7  śyāvāḥ syuḥ piśitanibhāśca bindavo ye śuktyābhāḥ
                            sitanayane sa śuktisaṃjñaḥ/ 
 eko yaḥ śaśarudhiropamastu binduḥ śuklastho bhavati tamarjunaṃ vadanti//
                         
 
 
 Su.6.4.8  utsannaḥ salilanibho+atha piṣṭaśuklo binduryo
                            bhavati sa piṣṭakaḥ suvṛttaḥ/ 
 jālābhaḥ kaṭhinasiro mahān saraktaḥ santānaḥ smṛta iha jālasaṃjñitastu//
                         
 
 
 Su.6.4.9  śuklasthāḥ sitapiḍakāḥ sirāvṛtā yāstā
                            vidyādasitasamīpajāḥ sirājāḥ/ 
 kāṃsyābho †  bhavati
                            site+ambubindutulyaḥ sa jñeyo+amṛdurarujo balāsakākhyaḥ// 
 
 iti suśrutasaṃhitāyāmuttaratantre śuklagatarogavijñānīyo nāma
                        caturtho+adhyāyaḥ //4// 
 
 
                    pañcamo+adhyāyaḥ/
                     Su.6.5.1  athātaḥ
                        kṛṣṇagatarogavijñānīyamadhyāyaṃ vyākhyāsyāmaḥ// 
 Su.6.5.2  yathovāca bhagavān
                        dhanvantariḥ// 
 
 Su.6.5.3  yat savraṇaṃ śukla(śukra)mathāvraṇaṃ vā
                            pākātyayaścāpyajakā tathaiva/ 
 catvāra ete+abhihitā vikārāḥ kṛṣṇāśrayāḥ saṃgrahataḥ purastāt//  
 
 
 Su.6.5.4  nimagnarūpaṃ hi bhavettu kṛṣṇe sūcyeva viddhaṃ
                            pratibhāti  † yadvai/ 
 srāvaṃ sraveduṣṇamatīva ruk ca tat savraṇaṃ śukra(śukla)mudāharanti//
                         
 
 
 Su.6.5.5  dṛṣṭeḥ samīpe na bhavettu yacca na cāvagāḍhaṃ na
                            ca saṃsraveddhi/ 
 avedanāvanna ca yugmaśukraṃ tatsiddhimāpnoti kadācideva//  
 
 
 Su.6.5.6  vicchinnamadhyaṃ piśitāvṛtaṃ vā calaṃ
                                sirāsaktamadṛṣṭikṛcca † / 
 dvitvaggataṃ lohitamantataśca cirotthitaṃ cāpi vivarjanīyam//  
 
 
 Su.6.5.7  uṣṇāśrupātaḥ piḍakā ca kṛṣṇe yasmin
                            bhavenmudganibhaṃ ca śukram/ 
 tadapyasādhyaṃ pravadanti kecidanyacca yattittiripakṣatulyam//  
 
 
 Su.6.5.8  sitaṃ yadā bhātyasitapradeśe syandātmakaṃ
                            nātirugaśruyuktam/ 
 vihāyasīvācchaghanānukāri †  tadavraṇaṃ sādhyatamaṃ vadanti//  
 
 
 Su.6.5.9  gambhīrajātaṃ bahalaṃ ca śukraṃ cirotthitaṃ cāpi
                            vadanti kṛcchram/ 
 saṃcchādyate † 
                            śvetanibhena sarvaṃ doṣeṇa yasyāsitamaṇḍalaṃ tu//  
 
 
 Su.6.5.10  tamakṣipākātyayamakṣikopasamutthitaṃ †  tīvrarujaṃ
                            vadanti/ 
 ajāpurīṣapratimo rujāvān salohito lohitapicchilāśruḥ/ 
 vidārya kṛṣṇaṃ pracayo+abhyupaiti taṃ cājakājātamiti vyavasyet// 
 
 iti suśrutasaṃhitāyāmuttaratantre kṛṣṇagatarogavijñānīyo nāma
                        pañcamo+adhyāyaḥ //5// 
 
 
                    ṣaṣṭho+adhyāyaḥ/
                     Su.6.6.1  athātaḥ
                        sarvagatarogavijñānīyamadhyāyaṃ vyākhyāsyāmaḥ// 
 Su.6.6.2  yathovāca bhagavān
                        dhanvantariḥ// 
 
 Su.6.6.3  syandāstu catvāra ihopadiṣṭāstāvanta eveha
                            tathā+adhimanthāḥ/ 
 śophānvito+aśophayutaśca pākāvityevamete daśa saṃpradiṣṭāḥ//  
 
 
 Su.6.6.4  hatādhimantho+anilaparyayaśca śuṣkākṣipāko+anyata
                            eva vātaḥ/ 
 dṛṣṭistatathā+amlādhyuṣitā sirāṇāmutpātaharṣāvapi sarvabhāgāḥ//  
 
 
 Su.6.6.5  prāyeṇa sarve nayanāmayāstu
                            bhavantyabhiṣyandanimittamūlāḥ/ 
 tasmādabhiṣyandamudīryamāṇamupācaredāśu hitāya dhīmān//  
 
 
 Su.6.6.6  nistodanaṃ
                            stambhanaromaharṣasaṅgharṣapāruṣyaśirobhitāpāḥ/ 
 viśuṣkabhāvaḥ śiśirāśrutā ca vātābhipanne nayane bhavanti//  
 
 
 Su.6.6.7  dāhaprapākau śiśirābhinandā dhūmāyanaṃ
                            bāṣpasamucchrayaśca/ 
 uṣṇāśrutā pītakanetratā ca pittābhipanne nayane bhavanti//  
 
 
 Su.6.6.8  uṣṇābhinandā gurutā+akṣiśophaḥ kaṇḍūpadehau
                            sitatā+atiśaityam/ 
 srāvo muhuḥ picchila eva cāpi kaphābhipanne nayane bhavanti//  
 
 
 Su.6.6.9  tāmrāśrutā lohitanetratā ca rājyaḥ
                            samantādatilohitāśca/ 
 pittasya liṅgāni ca yāni tāni raktābhipanne nayane bhavanti//  
 
 
 Su.6.6.10  vṛddhairetairabhiṣyandairnarāṇāmakriyāvatām/ 
 tāvantastvadhimanthāḥ syurnayane tīvravedanāḥ//  
 
 
 Su.6.6.11  utpāṭyata ivātyarthaṃ netraṃ nirmathyate
                            tathā/ 
 śiraso+ardhaṃ ca taṃ vidyādadhimanthaṃ svalakṣaṇaiḥ//  
 
 
 Su.6.6.12  netramutpāṭyata iva mathyate+araṇivacca yat/ 
 saṅgharṣatodanirbhedamāṃsasaṃrabdhamāvilam//  
 
 
 Su.6.6.13  kuñcanāsphoṭanādhmānavepathuvyathanairyutam/ 
 śiraso+ardhaṃ ca yena syādadhimanthaḥ sa mārutāt//  
 
 
 Su.6.6.14  raktarājicitaṃ srāvi vahninevāvadahyate/ 
 yakṛtpiṇḍopamaṃ dāhi kṣāreṇāktamiva kṣatam//  
 
 
 Su.6.6.15  prapakvocchūnavartmāntaṃ sasvedaṃ
                            pītadarśanam/ 
 mūrcchāśirodāhayutaṃ pittenākṣyadhimanthitam//  
 
 
 Su.6.6.16  śophavannātisaṃrabdhaṃ srāvakaṇḍūsamanvitam/ 
 śaityagauravapaicchilyadūṣikāharṣaṇānvitam//  
 
 
 Su.6.6.17  rūpaṃ paśyati duḥkhena pāṃśupūrṇamivāvilam/ 
 nāsādhmānaśiroduḥkhayutaṃ śleṣmādhimanthitam//  
 
 
 Su.6.6.18  bandhujīvapratīkāśaṃ tāmyati sparśanākṣamam/ 
 raktāsrāvaṃ sanistodaṃ paśyatyagninibhā diśaḥ//  
 
 
 Su.6.6.19  raktāmagnāriṣṭavacca kṛṣṇabhāgaśca lakṣyate/ 
 yaddīptaṃ raktaparyantaṃ tadraktenādhimanthitam//  
 
 
 Su.6.6.20  hanyādṛṣṭiṃ saptarātrāt
                            kaphottho+adhīmantho+asṛksaṃbhavaḥ pañcarātrāt/ 
 ṣaḍrātrādvau mārutottho nihanyānmithyācārāt paittikaḥ sadya eva//  
 
 
 Su.6.6.21  kaṇḍūpadehāśruyutaḥ pakvodumbarasannibhaḥ/ 
 dāhasaṃharṣatāmratvaśophanistodagauravaiḥ//  
 
 
 Su.6.6.22  juṣṭo muhuḥ sraveccāsramuṣṇaśītāmbu
                            picchilam/ 
 saṃrambhī pacyate yaśca netrapākaḥ saśophajaḥ//  
 
 
 Su.6.6.23  śophahīnāni liṅgāni netrapāke tvaśophaje/ 
 upekṣaṇādakṣi yadā+adhimantho vātātmakaḥ sādayati prasahya/ 
 rujābhirugrābhirasādhya eṣa hatādhimanthaḥ khalu nāma rogaḥ//  
 
 
 Su.6.6.24  antaḥsirāṇāṃ śvasanaḥ sthito dṛṣṭiṃ
                            pratikṣipan/ 
 hatādhimanthaṃ janayettamasādhyaṃ vidurbudhāḥ//  
 
 
 Su.6.6.25  pakṣmadvayākṣibhruvamāśritastu yannānilaḥ
                            saṃcarati praduṣṭaḥ/ 
 paryāyaśaścāpi rujaḥ karoti taṃ vātaparyāyamudāharanti//  
 
 
 Su.6.6.26  yat kūṇitaṃ dāruṇarūkṣavartma vilokane
                            cāviladarśanaṃ yat/ 
 sudāruṇaṃ yat pratibodhane ca śuṣkākṣipākopahataṃ tadakṣi//  
 
 
 Su.6.6.27  yasyāvaṭūkarṇaśirohanustho manyāgato
                            vā+apyanilo+anyato vā/ 
 kuryādrujo+ati bhruvi locane vā tamanyatovātamudāharanti//  
 
 
 Su.6.6.28  amlena bhuktena vidāhinā ca saṃchādyate sarvata
                            eva netram/ 
 śophānvitaṃ lohitakaiḥ sanīlairetādṛgamlādhyuṣitaṃ vadanti//  
 
 
 Su.6.6.29  avedanā vā+api savedanā vā yasyākṣirājyo hi
                            bhavanti tāmrāḥ/ 
 muhurvirajyanti ca tāḥ samantād vyādhiḥ sirotpāta iti pradiṣṭaḥ//  
 
 
 Su.6.6.30  mohāt sirotpāta upekṣitastu jāyeta rogastu
                            sirāpraharṣaḥ/ 
 tāmrācchamasraṃ † 
                            sravati pragāḍhaṃ tathā na śaknotyabhivīkṣituṃ ca// 
 
 iti suśrutasaṃhitāyāmuttaratantre sarvagatarogavijñānīyo nāma
                        ṣaṣṭho+adhyāyaḥ //6// 
 
 
                    saptamo+adhyāyaḥ/
                     Su.6.7.1  athāto
                        dṛṣṭigatarogavijñānīyamadhyāyaṃ vyākhyāsyāmaḥ// 
 Su.6.7.2  yathovāca bhagavān
                        dhanvantariḥ// 
 
 Su.6.7.3  marūradalamātrāṃ tu pañcabhūtaprasādajām/ 
  khadyotavisphuliṅgābhāmiddhāṃ †  tejobhiravyayaiḥ//  
 
 
 Su.6.7.4  āvṛtāṃ paṭalenākṣṇorbāhyena vivarākṛtim/ 
 śītasātmyāṃ nṛṇāṃ dṛṣṭimāhurnayanacintakāḥ//  
 
 
 Su.6.7.5  rogāṃstadāśrayān ghorān ṣaṭ ca ṣaṭ ca
                            pracakṣmahe/ 
 paṭalānupraviṣṭasya timirasya ca lakṣaṇam//  
 
 
 Su.6.7.6  sirābhirabhisaṃprāpya viguṇo+abhyantare
                            bhṛśam/ 
 prathame paṭale doṣo yasya dṛṣṭau vyavathitaḥ//  
 
 
 Su.6.7.7  avyaktāni sa rūpāṇi sarvāṇyeva prapaśyati/ 
 dṛṣṭirbhṛśaṃ vihvalati dvitīyaṃ paṭalaṃ gate//  
 
 
 Su.6.7.8  makṣikā maśakān keśāñjālakāni ca paśyati/ 
 maṇḍalāni patākāṃśca marīcīḥ kuṇḍalāni ca//  
 
 
 Su.6.7.9 
 † pariplavāṃśca
                            vividhān varṣamabhraṃ tamāṃsi ca/ 
 dūrasthānyapi rūpāṇi manyate ca samīpataḥ//  
 
 
 Su.6.7.10  samīpasthāni dūre ca dṛṣṭergocaravibhramāt/ 
 yatnavānapi cātyarthaṃ sūcīpāśaṃ na paśyati//  
 
 
 Su.6.7.11  ūrdhvaṃ paśyati gādhastāttṛtīyaṃ paṭalaṃ
                            gate/ 
 mahāntyapi ca rūpāṇi cchāditānīva vāsasā//  
 
 
 Su.6.7.12  karṇanāsākṣiyuktāni viparītāni vīkṣate † / 
 yathādoṣaṃ ca rajyeta dṛṣṭirdoṣe balīyasi//  
 
 
 Su.6.7.13  adhaḥsthite samīpasthaṃ dūrasthaṃ
                            coparisthite/ 
 pārśvasthite tathā doṣe pārśvasthāni na paśyati//  
 
 
 Su.6.7.14  samantataḥ sthite doṣe saṅkulānīva †  paśyati/ 
 dṛṣṭimadhyagate doṣe sa ekaṃ manyate dvidhā//  
 
 
 Su.6.7.15  dvidhāsthite tridhā paśyedbahudhā
                            cānavasthite/ 
 timirākhyaḥ sa vai doṣaḥ caturthaṃ paṭalaṃ gataḥ//  
 
 
 Su.6.7.16  ruṇaddhi sarvato dṛṣṭiṃ liṅganāśaḥ sa
                            ucyate/ 
 tasminnapi tamobhūte nātirūḍhe mahāgade//  
 
 
 Su.6.7.17  candrādityau sanakṣatrāvantarīkṣe ca
                            vidyutaḥ/ 
 nirmalāni ca tejāṃsi bhrājiṣṇūni †  ca paśyati//  
 
 
 Su.6.7.18  sa eva liṅganāśastu nīlikākācasaṃjñitaḥ/ 
 tatra vātena rūpāṇi bhramantīva sa paśyati//  
 
 
 Su.6.7.19  āvilānyaruṇābhāni vyāviddhāni ca mānavaḥ/ 
 pittenādityakhadyotaśakracāpataḍidguṇān//  
 
 
 Su.6.7.20  śikhibarhavicitrāṇi nīlakṛṣṇāni paśyati/ 
 kaphena paśyedrūpāṇi snigdhāni ca sitāni ca//  
 
 
 Su.6.7.21  gauracāmaragaurāṇi śvetābhrapratimāni ca/ 
 paśyedasūkṣmāṇyatyarthaṃ vyabhre caivābhrasaṃplavam//  
 
 
 Su.6.7.22  salilaplāvitānīva parijāḍyāni mānavaḥ// tathā
                            raktena raktāni tamāṃsi vividhāni ca//  
 
 
 Su.6.7.23  haritaśyāvakṛṣṇāni dhūmadhūmrāṇi cekṣate/ 
 sannipātena citrāṇi viplutāni ca paśyati//  
 
 
 Su.6.7.24  bahudhā vā dvidhā vā+api sarvāṇyeva
                            samantataḥ/ 
 hīnādhikāṅgānyathavā jyotīṃṣyapi ca  † paśyati//  
 
 
 Su.6.7.25  pittaṃ kuryāt parimlāyi mūrcchitaṃ
                            raktatejasā/ 
 pītā diśastathodyantamādityamiva paśyati//  
 
 
 Su.6.7.26  vikīryamāṇān khadyotairvṛkṣāṃstejobhireva
                            ca/ 
 vakṣyāmi ṣaḍvidhaṃ † 
                            rāgairliṅganāśamataḥ param//  
 
 
 Su.6.7.27  rāgo+aruṇo mārutajaḥ pradiṣṭaḥ pittāt
                            parimlāyyathavā+api nīlaḥ/ 
 kaphāt sitaḥ śoṇitajastu raktaḥ samastadoṣo+atha vicitrarūpaḥ † //  
 
 
 Su.6.7.28  raktajaṃ maṇḍalaṃ dṛṣṭau
                                sthūlakācānalaprabham † / 
 parimlāyini roge syānmlāyyānīlaṃ ca maṇḍalam//  
 
 
 Su.6.7.29  doṣakṣayāt kadācit syātsvayaṃ tatra ca
                            darśanam/ 
 aruṇaṃ maṇḍalaṃ vātāccañcalaṃ paruṣaṃ tathā//  
 
 
 Su.6.7.30  pittānmaṇḍalamānīlaṃ kāṃsyābhaṃ pītameva vā/ 
 śleṣmaṇā bahalaṃ snigdhaṃ śaṅkhakundendupāṇḍuram//  
 
 
 Su.6.7.31  calatpadmapalāśasthaḥ śuklo
                            bindurivāmbhasaḥ/ 
 saṃkucatyātape+atyarthaṃ chāyāyāṃ vistṛto bhavet//  
 
 
 Su.6.7.32  mṛdyamāne ca nayane maṇḍalaṃ tadvisarpati/ 
 pravālapadmapatrābhaṃ maṇḍalaṃ śoṇitātmakam//  
 
 
 Su.6.7.33  dṛṣṭirāgo bhaveccitro liṅganāśe tridoṣaje/ 
 yathāsvaṃ doṣaliṅgāni sarveṣveva bhavanti hi//  
 
 
 Su.6.7.34  ṣaḍ liṅganāśāḥ ṣaḍime ca rogā dṛṣṭyāśrayāḥ ṣaṭ
                            ca ṣaḍeva ca syuḥ/ 
 tathā naraḥ pittavidagdhadṛṣṭiḥ kaphena cānyastvatha dhūmadarśī//  
 
 
 Su.6.7.35  yo hrasvajāḍyo † (hrasvajātyo) nakulāndhatā ca gambhīrasaṃjñā
                            ca tathaiva dṛṣṭiḥ/ 
 pittena duṣṭena gatena dṛṣṭiṃ pītā bhavedyasya narasya dṛṣṭiḥ//  
 
 
 Su.6.7.36  pītāni rūpāṇi ca manyate yaḥ sa mānavaḥ
                            pittavidagdhadṛṣṭiḥ/ 
 prāpte tṛtīyaṃ paṭalaṃ tu doṣe divā na paśyenniśi vīkṣate ca//  
 
 
 Su.6.7.37  ( † rātrau sa śītānugṛhītadṛṣṭiḥ pittālpabhāvādapi tāni
                            paśyet)/ 
 tathā naraḥ śleṣmavidagdhadṛṣṭistānyeva śuklāni hi manyate tu//  
 
 
 Su.6.7.38  triṣu sthitolpaḥ paṭaleṣu doṣo
                            naktāndhyamāpādayati prasahya/ 
 divā sa  † sūryānugṛhītacakṣurīkṣeta rūpāṇi kaphālpabhāvāt//  
 
 
 Su.6.7.39  śokajvarāyāsaśirobhitāpairabhyāhatā yasya
                            narasya dṛṣṭiḥ/ 
 sadhūmakān paśyati sarvabhāvāṃstaṃ dhūmadarśīti vadanti rogam//  
 
 
 Su.6.7.40  sa  † hrasvajāḍyo divaseṣu kṛcchrāddhrasvāni rūpāṇi ca yena
                            paśyet/ 
 vidyotate yena narasya dṛṣṭirdoṣābhipannā nakulasya yadvat//  
 
 
 Su.6.7.41  citrāṇi rūpāṇi divā sa paśyet sa vai vikāro
                            nakulāndhyasaṃjñaḥ/ 
 dṛṣṭirvirūpā śvasanopasṛṣṭā saṅkucyate+abhyantarataśca yāti//  
 
 
 Su.6.7.42  rujāvagāḍhā ca tamakṣirogaṃ gambhīriketi
                            pravadanti tajjñāḥ/ 
 bāhyau punardvāviha saṃpradiṣṭau nimittataścāpyanimittataśca//  
 
 
 Su.6.7.43  nimittatastatra
                                śirobhitāpājjñeyastvabhiṣyandanidarśanaiśca † / 
 surarṣigandharvamahoragāṇāṃ sandarśanenāpi ca bhāsvarāṇām//  
 
 
 Su.6.7.44  hanyeta dṛṣṭirmanujasya yasya sa
                            liṅganāśastvanimittasaṃjñaḥ/ 
 tatrākṣi vispaṣṭamivāvabhāti vaidūryavarṇā vimalā ca dṛṣṭiḥ//  
 
 
 Su.6.7.45  vidīryate sīdati hīyate vā nṛṇāmabhīghātahatā tu
                            dṛṣṭiḥ//  
 
 
 Su.6.7.46  ityete nayanagatā mayā vikārāḥ saṃkhyātāḥ
                            pṛthagiha ṣaṭ ca saptatiśca/ 
 eteṣāṃ pṛthagiha vistareṇa sarvaṃ vakṣye+ahaṃ tadanu cikitsitaṃ
                            yathāvat// 
 
 iti suśrutasaṃhitāyāmuttaratantrāntargate śālākyatantre
                        dṛṣṭigatarogavijñānīyo nāma saptamo+adhyāyaḥ //7// 
 
 
                    aṣṭamo+adhyāyaḥ/
                     Su.6.8.1 
                        athātaścikitsitapravibhāgavijñānīyamadhyāyaṃ vyākhyāsyāmaḥ// 
 Su.6.8.2  yathovāca bhagavān dhanvantariḥ
                        (suśrutāya)// 
 
 Su.6.8.3  ṣaṭsaptatirye+abhihitā vyādhayo
                            nāmalakṣaṇaiḥ/ 
 cikitsitamidaṃ teṣāṃ samāsavyāsataḥ †  śṛṇu//  
 
 
 Su.6.8.4  chedyāsteṣu daśaikaśca nava lekhyāḥ
                            prakīrtitāḥ/ 
 bhedyāḥ pañca vikārāḥ syurvyadhyāḥ pañcadaśaiva tu//  
 
 
 Su.6.8.5  dvādaśā+aśastrakṛtyāśca yāpyāḥ sapta bhavanti
                            hi/ 
 rogā varjayitavyāḥ syurdaśa pañca ca jānatā/ 
 asādhyau vā bhavetāṃ tu yāpyau cāgantusaṃjñitau//  
 
 
 Su.6.8.6  arśo+anvitaṃ bhavati vartma tu yattathā+arśaḥ
                            śuṣkaṃ tathā+arbudamatho piḍakāḥ sirājāḥ/ 
 jālaṃ sirājamapi pañcavidhaṃ tathā+arma chedyā bhavanti saha
                            parvaṇikāmayena//  
 
 
 Su.6.8.7  utsaṅginī bahalakardamavartmanī ca śyāvaṃ ca
                            yacca paṭhitaṃ tviha baddhavartma/ 
 kliṣṭaṃ ca pothakiyutaṃ khalu yacca vartma kumbhīkinī ca saha śarkarayā
                            ca lekhyāḥ//  
 
 
 Su.6.8.8  śleṣmopanāhalagaṇau ca bisaṃ ca bhedyā granthiśca
                            yaḥ kṛmikṛto+añjananāmikā ca/ 
 ādau sirā nigaditāstu yayoḥ prayoge pākau ca yau nayanayoḥ
                            pavano+anyataśca//  
 
 
 Su.6.8.9  pūyālasānilaviparyayamanthasaṃjñāḥ syandāstu
                            yantyupaśamaṃ hi sirāvyadhena/ 
 śuṣkākṣipākakaphapittavidagdhadṛṣṭiṣvamlākhyaśukrasahitārjunapiṣṭakeṣu//
                         
 
 
 Su.6.8.10 
                            aklinnavartmahutabhugdhvajadarśiśuktipraklinnavartmasu tathaiva
                            balāsasaṃjñe/ 
 āgantunā++āmayayugena ca dūṣitāyāṃ dṛṣṭau na śastrapatanaṃ pravadanti
                            tajjñāḥ//  
 
 
 Su.6.8.11  saṃpaśyataḥ ṣaḍapi ye+abhihitāstu kācāste
                            pakṣmakopasahitāstu bhavanti yāpyāḥ/ 
 catvāra eva pavanaprabhavāstvasādhyā dvau pittajau kaphanimittaja eka
                            eva/ 
 aṣṭārdhakā rudhirajāśca gadāstridoṣāstāvanta eva gaditāvapi bāhyajau
                            dvau// 
 
 iti suśrutasaṃhitāyāmuttaratantrāntargate śālākyatantre
                        cikitsitapravibhāgavijñānīyo nāmāṣṭamo+adhyāyaḥ //8// 
 
 
                    navamo+adhyāyaḥ/
                     Su.6.9.1  athāto vātābhiṣyandapratiṣedhaṃ
                        vyākhyāsyāmaḥ// 
 Su.6.9.2  yathovāca bhagavān
                        dhanvantariḥ// 
 
 Su.6.9.3  purāṇasarpiṣā snigdhau
                            syandādhīmanthapīḍitau/ 
 svedayitvā yathānyāyaṃ sirāmokṣeṇa yojayet//  
 
 
 Su.6.9.4  saṃpādayedbastibhistu samyak snehavirecitau/ 
 tarpaṇaiḥ puṭapākaiśca dhūmairāścyotanaistathā//  
 
 
 Su.6.9.5  nasyasnehaparīṣekaiḥ śirobastibhireva ca/ 
 vātaghnanūpajalajamāṃsāmlakvāthasecanaiḥ//  
 
 
 Su.6.9.6  snehaiścaturbhiruṣṇaiśca
                            tatpītāmbaradhāraṇaiḥ/ 
 payobhirvesavāraiśca sālvaṇaiḥ pāyasaistathā//  
 
 
 Su.6.9.7  bhiṣak saṃpādayedetāvupanāhaiśca pūjitaiḥ/ 
 grāmyānūpaudakarasaiḥ snigdhaiḥ phalarasānvitaiḥ//  
 
 
 Su.6.9.8  susaṃskṛtaiḥ payobhiśca tayorāhāra iṣyate/ 
 tathā copari bhaktasya sarpiḥpānaṃ(pāne) praśasyate † //  
 
 
 Su.6.9.9  triphalākvāthasaṃsiddhaṃ kevalaṃ jīrṇameva
                            vā/ 
 siddhaṃ vātaharaiḥ kṣīraṃ prathamena gaṇena vā//  
 
 
 Su.6.9.10  snehāstailādvinā siddhā vātaghnaistarpaṇe
                            hitāḥ/ 
 snaihikaḥ puṭapākaśca dhūmo nasyaṃ ca tadvidham//  
 
 
 Su.6.9.11  nasyādiṣu sthirākṣīramadhuraistailamiṣyate/ 
 eraṇḍapallave mūle tvaci vā++ājaṃ payaḥ śṛtam//  
 
 
 Su.6.9.12  kaṇṭakāryāśca mūleṣu sukhoṣṇaṃ secane hitam/ 
 saindhavodīcyayaṣṭyāhvapippalībhiḥ śṛtaṃ payaḥ//  
 
 
 Su.6.9.13  hitamardhodakaṃ seke tathā++āścyotanameva
                            ca/ 
 hrīberavakramañjiṣṭhodumbaratvakṣu sādhitam//  
 
 
 Su.6.9.14  sāmbhaśchāgaṃ payo vā+api
                            śūlāścyotanamuttamam/ 
 madhukaṃ rajanīṃ pathyāṃ devadāruṃ ca peṣayet//  
 
 
 Su.6.9.15  ājena payasā śreṣṭhamabhiṣyande tadañjanam/ 
 gairikaṃ saindhavaṃ kṛṣṇāṃ nāgaraṃ ca yathottaram//  
 
 
 Su.6.9.16  dviguṇaṃ piṣṭamadbhistu guṭikāñjanamiṣyate/ 
 snehāñjanaṃ hitaṃ cātra vakṣyate tadyathāvidhi//  
 
 
 Su.6.9.17  rogo yaścānyatovāto yaśca mārutaparyayaḥ/ 
 anenaiva vidhānena bhiṣak tāvapi sādhayet//  
 
 
 Su.6.9.18  pūrvabhaktaṃ hitaṃ sarpiḥ kṣīraṃ vā+apyatha
                            bhojane/ 
 vṛkṣādanyāṃ kapitthe ca pañcamūle mahatyapi//  
 
 
 Su.6.9.19  sakṣīraṃ karkaṭarase siddhaṃ cātra ghṛtaṃ
                            pibet/ 
 siddhaṃ vā hitamatrāhuḥ pattūrārtagalāgnikaiḥ//  
 
 
 Su.6.9.20  sakṣīraṃ meṣaśṛṅgyā vā sarpirvīratareṇa vā/ 
 saindhavaṃ dāru śuṇṭhī ca mātuluṅgaraso ghṛtam//  
 
 
 Su.6.9.21  stanyodakābhyāṃ kartavyaṃ śuṣkapāke
                            tadañjanam/ 
 pūjitaṃ sarpiṣaścātra pānamakṣṇośca tarpaṇam//  
 
 
 Su.6.9.22  ghṛtena jīvanīyena nasyaṃ tailena cāṇunā/ 
 pariṣeke hitaṃ cātra payaḥ śītaṃ sasaindhavam//  
 
 
 Su.6.9.23  rajanīdārusiddhaṃ vā saindhavena samāyutam/ 
 sarpiryutaṃ stanyaghṛṣṭamañjanaṃ vā mahauṣadham//  
 
 
 Su.6.9.24  vasā vā++ānūpajalajā saindhavena samāyutā/ 
 nāgaronmiśritā kiñcicchuṣkapāke tadañjanam//  
 
 
 Su.6.9.25  pavanaprabhavā rogā ye keciddṛṣṭināśanāḥ/ 
 bījenānena matimān teṣu karma prayojayet// 
 
 iti suśrutasaṃhitāyāmuttratantrāntargate śālākyatantre
                        vātābhiṣyandapratiṣedho nāma navamo+adhyāyaḥ //9// 
 
 
                    daśamo+adhyāyaḥ/
                     Su.6.10.1  athātaḥ
                        pittābhiṣyandapratiṣedhaṃ vyākhyāsyāmaḥ// 
 Su.6.10.2  yathovāca bhagavān
                        dhanvantariḥ// 
 
 Su.6.10.3  pittasyande paittike cādhimanthe raktāsrāvaḥ
                            sraṃsanaṃ cāpi kāryam/ 
 akṣṇoḥ sekālepanasyāñjanāni paitte ca syādyadvisarpe vidhānam//  
 
 
 Su.6.10.4  gundrāṃ śāliṃ śaivalaṃ śailabhedaṃ
                            dārvīmelāmutpalaṃ rodhramabhram/ 
 padmātpatraṃ śarkarā darbhamikṣuṃ tālaṃ rodhraṃ vetasaṃ padmakaṃ ca//
                         
 
 
 Su.6.10.5  drākṣāṃ kṣaudraṃ candanaṃ yaṣṭikāhvaṃ
                            yoṣitkṣīraṃ rātryanante ca piṣṭvā/ 
 sarpiḥsiddhaṃ tarpaṇe sekanasye †  śastaṃ kṣīraṃ siddhameteṣu cājam//  
 
 
 Su.6.10.6  yojyo vargo vyasta eṣo+anyathā vā
                            samyaṅnasye+aṣṭārdhasaṃkhye+api nityam/ 
 kriyāḥ sarvāḥ pittaharyaḥ praśastāstryahāccordhvaṃ kṣīrasarpiśca  † nasyam//  
 
 
 Su.6.10.7  pālāśaṃ syācchoṇitaṃ cāñjanārthe śallakyā vā
                            śarkarākṣaudrayuktam/ 
 rasakriyāṃ śarkarākṣaudrayuktāṃ pālindyāṃ vā madhuke vā+api kuryāt//  
 
 
 Su.6.10.8  mustā phenaḥ sāgarasyotpalaṃ ca
                            kṛmighnailādhātribījādrasaśca/ 
 tālīśailāgairikośīraśaṅkhairevaṃ yuñjyādañjanaṃ stanyapiṣṭaiḥ//  
 
 
 Su.6.10.9  cūrṇaṃ kuryādañjanārthe raso vā stanyopeto
                            dhātakīsyandanābhyām/ 
 yoṣitstanyaṃ śātakumbhaṃ vighṛṣṭaṃ kṣaudropetaṃ kaiśukaṃ cāpi puṣpam//
                         
 
 
 Su.6.10.10  rodhraṃ drākṣāṃ śarkarāmutpalaṃ ca nāryāḥ kṣīre
                            yaṣṭikāhvaṃ vacāṃ ca/ 
 piṣṭvā kṣīre varṇakasya tvacaṃ ca toyonmiśre candanodumbare ca//  
 
 
 Su.6.10.11  kāryaḥ phenaḥ sāgarasyāñjanārthe nārīstanye
                            mākṣike cāpi ghṛṣṭaḥ/ 
 yoṣitstanye sthāpitaṃ yaṣṭikāhvaṃ rodhraṃ drākṣāṃ śarkarāmutpalaṃ ca//
                         
 
 
 Su.6.10.12  kṣaumābaddhaṃ pathyamāścyotane vā  † sarpirghṛṣṭaṃ
                            yaṣṭikāhvaṃ sarodhram/ 
 toyonmiśrāḥ kāśmarīdhātripathyāstadvaccāhuḥ kaṭphalaṃ cāmbunaiva//  
 
 
 Su.6.10.13  eṣo+amlākhye+anukramaścāpi śuktau kāryaḥ sarvaḥ
                            syātsirāmokṣavarjyaḥ//  
 
 
 Su.6.10.14  sarpiḥ peyaṃ traiphalaṃ tailvakaṃ vā peyaṃ vā
                            syāt kevalaṃ yat purāṇam/ 
 doṣe+adhastācchuktikāyāmapāste śītairdravyairañjanaṃ kāryamāśu//  
 
 
 Su.6.10.15  vaidūryaṃ yat sphāṭikaṃ vaidrumaṃ ca mauktaṃ
                            śāṅkhaṃ rājataṃ śātakumbham/ 
 cūrṇaṃ sūkṣmaṃ śarkarākṣaudrayuktaṃ śuktiṃ hanyādañjanaṃ caitadāśu//  
 
 
 Su.6.10.16  yuñjyāt sarpirdhūmadarśī narastu śeṣaṃ
                            kuryādraktapitte vidhānam/ 
 yaccaivānyat pittahṛccāpi sarvaṃ yadvīsarpe paittike vai vidhānam// 
 
 iti śrīsuśrutasaṃhitāyāmuttaratantrāntargate śālākyatantre
                        pittābhiṣyandapratiṣedho nāma daśamo+adhyāyaḥ //10// 
 
 
                    ekādaśo+adhyāyaḥ/
                     Su.6.11.1  athātaḥ
                        śleṣmābhiṣyandapratiṣedhaṃ vyākhyāsyāmaḥ// 
 Su.6.11.2  yathovāca bhagavān
                        dhanvantariḥ// 
 
 Su.6.11.3  syandādhimanthau kaphajau pravṛddhau jayet
                            sirāṇāmatha mokṣaṇena/ 
 svedāvapīḍāñjanadhūmasekapralepayogaiḥ kavalagrahaiśca//  
 
 
 Su.6.11.4  rūkṣaistathā++āścyotanasaṃvidhānaistathaiva
                            rūksaiḥ puṭapākayogaiḥ/ 
 tryahāttryahāccāpyapatarpaṇānte prātastayostiktaghṛtaṃ praśastam//  
 
 
 Su.6.11.5  tadannapānaṃ ca samācareddhi yacchleṣmaṇo naiva
                            karoti vṛddhim/ 
 kuṭannaṭāsphoṭaphaṇijjñabilvapattūrapilvarkakapitthabhaṅgaiḥ//  
 
 
 Su.6.11.6  svedaṃ vidadhyāt athavā+anulepaṃ
                            barhiṣṭhaśuṇṭhīsurakāṣṭhakuṣṭhaiḥ/ 
 sindhūtthahiṅgutriphalāmadhūkaprapauṇḍarīkāñjanatutthatāmraiḥ//  
 
 
 Su.6.11.7  piṣṭairjalenāñjanavartayaḥ syuḥ
                            pathyāharidrāmadhukāñjanairvā/ 
 trīṇyūṣaṇāni triphalā haridrā viḍaṅgasāraśca samāni ca syuḥ//  
 
 
 Su.6.11.8 
                                barhiṣṭhakuṣṭhāmarakāṣṭhaśaṅkhapāṭhāmalavyoṣamanaḥśilāśca † / 
 piṣṭvā+ambunā vā kusumāni jātikarañjaśobhāñjanajāni yuñjyāt//  
 
 
 Su.6.11.9  phalaṃ prakīryādathavā+api śigroḥ puṣpaṃ ca  † tulyaṃ
                            bṛhatīdvayasya/ 
 rasāñjanaṃ saindhavacandanaṃ ca manaḥśilāle laśunaṃ ca tulyam//  
 
 
 Su.6.11.10  piṣṭvā+añjanārthe kaphajeṣu dhīmān
                            vartīrvidadhyānnayanāmayeṣu/ 
 roge balāsagrathite+añjanaṃ jñaiḥ kartavyametat suviśuddhakāye//  
 
 
 Su.6.11.11  nīlān yavān gavyapayo+anupītān śalākinaḥ
                            śuṣkatanūn vidahya/ 
 tathā+arjakāsphotakapitthabilvanirguṇḍijātīkusumāni caiva//  
 
 
 Su.6.11.12  tatkṣāravatsaindhavatuttharocanaṃ pakvaṃ
                            vidadhyādatha lohanāḍyām/ 
 etadbalāsagrathite+añjanaṃ syādeṣo+anukalpastu phaṇijjñakādau//  
 
 
 Su.6.11.13  mahauṣadhaṃ māgadhikāṃ ca mustāṃ †  sasaindhavaṃ
                            yanmaricaṃ ca śuklam/ 
 tanmātuluṅgasvarasena piṣṭaṃ netrāñjanaṃ piṣṭakamāśu hanyāt//  
 
 
 Su.6.11.14 
 † phale bṛhatyā
                            magadhodbhavānā nidhāya kalkaṃ phalapākakāle/ 
 † srotojayuktaṃ ca
                            taduddhṛtaṃ syāttadvattu piṣṭe vidhireṣa cāpi//  
 
 
 Su.6.11.15 
                            vārtākaśigrvindrasurāpaṭolakirātatiktāmalakīphaleṣu/ 
 kāsīsasāmudrarasāñjanāni jātyāstathā kṣārakam(korakam)eva cāpi//  
 
 
 Su.6.11.16  praklinnavartmanyupadiśyate tu yogāñjanaṃ
                            tanmadhunā+avaghṛṣṭam/ 
 nādeyamagryaṃ maricaṃ ca śuklaṃ nepālajātā ca samapramāṇā//  
 
 
 Su.6.11.17  samātuluṅgadrava eṣa yogaḥ kaṇḍūṃ nihanyāt
                            sakṛdañjanena/ 
 saśṛṅgaveraṃ suradāru mustaṃ sindhuprabhūtaṃ(prasūtaṃ) mukulāni jātyāḥ//
                         
 
 
 Su.6.11.18  surāprapiṣṭaṃ tvidamañjanaṃ hi kaṇḍvāṃ ca śophe
                            ca hitaṃ vadanti/ 
 syandādhimanthakramamācarecca sarveṣu caiteṣu sadā+apramattaḥ// (viśeṣato
                            nāvanameva kāryaṃ saṃsarjanaṃ cāpi yathopadiṣṭam † ) 
 
 iti suśrutasaṃhitāyāmuttaratantrāntargate śālākyatantre
                        kaphābhiṣyandapratiṣedho nāmaikādaśo+adhyāyaḥ //11// 
 
 
                    dvādaśo+adhyāyaḥ/
                     Su.6.12.1  athāto raktābhiṣyandapratiṣedhaṃ
                        vyākhyāsyāmaḥ// 
 Su.6.12.2  yathovāca bhagavān
                        dhanvantariḥ// 
 
 Su.6.12.3  manthaṃ syandaṃ sirotpātaṃ sirāharṣaṃ ca
                            raktajam/ 
 ekenaiva vidhānena cikitseccaturo gadān//  
 
 
 Su.6.12.4  vyādhyārtāṃścaturo+apyetān snigdhānkaumbhena
                            sarpiṣā/ 
 rasairudārairathavā sirāmokṣeṇa yojayet//  
 
 
 Su.6.12.5  viriktānāṃ prakāmaṃ ca śirāṃsyeṣāṃ
                            viśodhayet/ 
 vairecanikasiddhena sitāyuktena sarpiṣā// (majjñā vā tadvimiśreṇa medasā
                            tacchṛtena vā/ 
 )  
 
 
 Su.6.12.6  tataḥ pradehāḥ pariṣecanāni nasyāni dhūmāśca
                            yathāsvameva/ 
 āścyotanābhyañjanatarpaṇāni snigdhāśca kāryāḥ puṭapākayogāḥ//  
 
 
 Su.6.12.7 
                            nīlotpalośīrakaṭaṅkaṭerīkālīyayaṣṭīmadhumustarodhraiḥ/ 
 sapadmakairdhautaghṛtapradigdhairakṣṇoḥ pralepaṃ paritaḥ prakuryāt//  
 
 
 Su.6.12.8  rujāyāṃ cāpyatibhṛśaṃ svedāśca mṛdavo hitāḥ/ 
 akṣṇoḥ samantataḥ kāryaṃ pātanaṃ ca jalaukasām//  
 
 
 Su.6.12.9  ghṛtasya mahatī mātrā pītā cārtiṃ
                            niyacchati/ 
 pittābhiṣyandaśamano vidhiścāpyupapāditaḥ//  
 
 
 Su.6.12.10  kaśerumadhukābhyāṃ vā cūrṇamambarasaṃvṛtam/ 
 nyastamapsvāntarikṣāsu hitamāścyotanaṃ bhavet//  
 
 
 Su.6.12.11  pāṭalyarjunaśrīparṇīdhātakīdhātribilvataḥ/ 
 puṣpāṇyatha bṛhatyośca bimbīloṭācca tulyaśaḥ//  
 
 
 Su.6.12.12  samañjiṣṭhāni madhunā piṣṭānīkṣurasena vā/ 
 raktābhiṣyandaśāntyarthametadañjanamiṣyate//  
 
 
 Su.6.12.13  candanaṃ kumudaṃ patraṃ śilājatu
                            sakuṅkumam/ 
 ayastāmrarajastutthaṃ nimbaniryāsamañjanam//  
 
 
 Su.6.12.14  trapu kāṃsyamalaṃ cāpi piṣṭvā puṣparasena
                            tu/ 
 vipulā yāḥ kṛtā vartyaḥ pūjitāścāñjane sadā//  
 
 
 Su.6.12.15  syādañjanaṃ ghṛtaṃ kṣaudraṃ sirotpātasya
                            bheṣajam/ 
 tadvatsaindhavakāsīsaṃ stanyaghṛṣṭaṃ ca pūjitam//  
 
 
 Su.6.12.16  madhunā śaṅkhanaipālītutthadārvyaḥ
                            sasaindhavāḥ/ 
 rasaḥ śirīṣapuṣpācca surāmaricamākṣikaiḥ//  
 
 
 Su.6.12.17  yuktaṃ tu madhunā vā+api gairikaṃ
                            hitamañjane/ 
 sirāharṣe+añjanaṃ kuryāt phaṇitaṃ madhusaṃyutam//  
 
 
 Su.6.12.18  madhunā tārkṣyajaṃ vā+api kāsīaṃ vā
                            sasaidhavam/ 
 vetrāmlastanyasaṃyuktaṃ phāṇitaṃ ca sasaindhavam//  
 
 
 Su.6.12.19  paittaṃ vidhimaśeṣeṇa kuryādarjunaśāntaye/ 
 ikṣukṣaudrasitāstanyadārvīmadhukasaindhavaiḥ//  
 
 
 Su.6.12.20  sekāñjanaṃ cātra hitamamlairāścyotanaṃ
                            tathā/ 
 sitāmadhukakaṭvaṅgamastukṣaudrāmlasaindhavaiḥ//  
 
 
 Su.6.12.21  bījapūrakakolāmladāḍimāmlaiśca yuktitaḥ/ 
 ekaśo vā dviśo vā+api yojitaṃ vā tribhistribhiḥ//  
 
 
 Su.6.12.22  sphaṭikaṃ vidrumaṃ śaṅkho madhukaṃ kadhu caiva
                            hi/ 
 śaṅkhakṣaudrasitāyuktaḥ sāmudraḥ phena eva vā//  
 
 
 Su.6.12.23  dvāvimau vihitau yogāvañjane+arjunanāśanau/ 
 saindhavakṣaudrakatakāḥ sakṣaudraṃ vā rasāñjanam//  
 
 
 Su.6.12.24  kāsīsaṃ madhunā vā+api yojyamatrāñjane
                            sadā/ 
 lohacūrṇāni sarvāṇi dhātavo lavaṇāni ca//  
 
 
 Su.6.12.25  ratnāni dantāḥ śṛṅgāṇi gaṇaścāpyavasādanaḥ/ 
 kukkuṭāṇḍakapālāni laśunaṃ kaṭukatrayam//  
 
 
 Su.6.12.26  karañjabījamelā ca lekhyāñjanamidaṃ smṛtam/ 
 puṭapākāvasānena raktavisrāvaṇādinā//  
 
 
 Su.6.12.27  saṃpāditasya vidhinā kṛtsnena
                            syandaghātinā/ 
 anenāpaharecchukramavraṇaṃ kuśalo bhiṣak//  
 
 
 Su.6.12.28  uttānamavagāḍhaṃ vā karkaśaṃ vā+api
                            savraṇam/ 
 śirīṣabījamaricapippalīsaindhavairapi//  
 
 
 Su.6.12.29  śukrasya gharṣaṇaṃ kāryamathavā saindhavena
                            tu/ 
 kuryāttāmrarajaḥśaṅkhaśilāmaricasaindhavaiḥ//  
 
 
 Su.6.12.30  antyāddviguṇitairebhirañjanaṃ śukranāśanam/ 
 kuryādañjanayogau vā samyak ślokārdhikāvimau//  
 
 
 Su.6.12.31  śaṅkhakolāsthikatakadrāksāmadhukamākṣikaiḥ/ 
 kṣaudradantārṇavamalaśirīṣakusumairapi//  
 
 
 Su.6.12.32  kṣārāñjanaṃ vā vitaredbalāsagrathitāpaham/ 
 mudgān vā nistuṣān bhṛṣṭān śaṅkhakṣaudrasitāyutān//  
 
 
 Su.6.12.33  madhūkasāraṃ madhunā yojayeccāñjane sadā/ 
 bibhītakāsthimajjā vā sakṣaudraḥ śukranāśanaḥ//  
 
 
 Su.6.12.34  śaṅkhaśuktimadhudrākṣāmadhukaṃ katakāni ca/ 
 dvitvaggate saśūle vā vātaghnaṃ tarpaṇaṃ hitam//  
 
 
 Su.6.12.35  vaṃśajāruṣkarau tālaṃ nārikelaṃ ca dāhayet/ 
 visrāvya ksāravaccūrṇaṃ bhāvayetkarabhāsthijam//  
 
 
 Su.6.12.36 
                            bahuśo+añjanametatsyācchukravaivarṇyanāśanam/ 
 ajakāṃ pārśvato viddhvā sūcyā visrāvya codakam//  
 
 
 Su.6.12.37  vraṇaṃ gomāṃsacūrṇena pūrayet sarpiṣā saha/ 
 bahuśo+avalikheccāpi vartmāsyopagataṃ yadi//  
 
 
 Su.6.12.38  saśophaścāpyaśophaśca dvau pākau yau
                            prakīrtitau/ 
 snehasvedopapannasya tatra viddhvā sirāṃ bhiṣak//  
 
 
 Su.6.12.39  sekāścyotananasyāni puṭapākāṃśca kārayet/ 
 sarvataścāpi śuddhasya kartavyamidamañjanam//  
 
 
 Su.6.12.40  tāmrapātrasthitaṃ  † māsaṃ sarpiḥ saindhavasaṃyutam/ 
 maireyaṃ vā+api dadhyevaṃ dadhyuttarakameva vā//  
 
 
 Su.6.12.41  ghṛtaṃ kāṃsyamalopetaṃ stanyaṃ vā+api
                            sasaindhavam/ 
 madhūkasāraṃ madhunā tulyāṃśaṃ gairikeṇa vā//  
 
 
 Su.6.12.42  sarpiḥsaindhavatāmrāṇi yoṣitstanyayutāni
                            vā/ 
 dāḍimārevatāśmantakolāmlaiśca sasaindhavām/ 
 rasakriyāṃ vā vitaretsamyakpākajighāṃsayā//  
 
 
 Su.6.12.43 
 † māsaṃ
                            saindhavasaṃyuktaṃ sthitaṃ sarpiṣi nāgaram/ 
 āścyotanāñjanaṃ yojyamabalākṣīrasaṃyutam//  
 
 
 Su.6.12.44  jātyāḥ puṣpaṃ saindhavaṃ śṛṅgaveraṃ kṛṣṇābījaṃ
                            kīṭaśatrośca sāram/ 
 etat piṣṭaṃ netrapāke+añjanārthaṃ kṣaudropetaṃ nirviśaṅkaṃ †  prayojyam//  
 
 
 Su.6.12.45  pūyālase śoṇitamokṣaṇaṃ ca hitaṃ
                            tathaivāpyupanāhanaṃ ca/ 
 kṛtsno vidhiścekṣaṇapākaghātī yathāvidhānaṃ bhiṣajā prayojyaḥ//  
 
 
 Su.6.12.46  kāsīsasindhuprabhavārdrakaistu hitaṃ
                            bhavedañjanameva cātra/ 
 kṣaudrānvitairebhirathopayuñjyādanyattu tāmrāyasacūrṇayuktaiḥ//  
 
 
 Su.6.12.47  snehādibhiḥ samyagapāsya doṣāṃstṛptiṃ
                            vidhāyātha yathāsvameva/ 
 praklinnavartmānamupakrameta sekāñjanāścyotananasyadhūmaiḥ//  
 
 
 Su.6.12.48 
                            mustāharidrāmadhukapriyaṅgusiddhārtharodhrotpalasārivābhiḥ/ 
 kṣuṇṇābhirāścyotanameva kāryamatrāñjanaṃ cāñjanamākṣikaṃ syāt//  
 
 
 Su.6.12.49  patraṃ phalaṃ cāmalakasya paktvā kriyāṃ
                            vidadhyādathavā+añjanārthe/ 
 vaṃśasya bhūlena rasakriyāṃ vā vartīkṛtāṃ tāmrakapālapakvām//  
 
 
 Su.6.12.50  rasakriyāṃ vā triphalāvipakvāṃ palāśapuṣpaiḥ
                            svaramañjarervā/ 
 piṣṭvā chagalyāḥ payasā malaṃ vā kāṃsasya dagdhvā saha tāntavena//  
 
 
 Su.6.12.51  pratyañjanaṃ tanmaricairupetaṃ cūrṇena tāmrasya
                            sahopayojyam/ 
 samudraphenaṃ lavaṇottamaṃ ca śaṅkho+atha mudgo maricaṃ ca śuklam//  
 
 
 Su.6.12.52  cūrṇāñjanaṃ  † jāḍyamathāpi kaṇḍūmaklinnavartmānyupahanti
                            śīghram/ 
 praklinnavartmanyapi caita eva yogāḥ prayojyāśca samīkṣya doṣam//  
 
 
 Su.6.12.53  sakajjalaṃ tāmraghaṭe ca ghṛṣṭaṃ sarpiryutaṃ
                            tulthakamañjanaṃ ca// 
 
 iti suśrutasaṃhitāyāmuttaratantrāntargate śālākyatantre
                        raktābhiṣyandapratiṣedho nāma dvādaśo+adhyāyaḥ //12// 
 
 
                     trayodaśo+adhyāyaḥ/
                     Su.6.13.1  athāto lekhyarogapratiṣedhaṃ
                        vyākhyāsyāmaḥ// 
 Su.6.13.2  yathovāca bhagavān
                        dhanvantariḥ// 
 
 Su.6.13.3  nava ye+abhihitā lekhyāḥ sāmānyasteṣvayaṃ
                            vidhiḥ/ 
 snigdhavāntaviriktasya nivātātapasadmani//  
 
 
 Su.6.13.4  (āptairdṛḍhaṃ gṛhītasya
                            veśmanyuttānaśāyinaḥ/ 
 ) sukhodakaprataptena vāsasā susamāhitaḥ/ 
 svedayedvartma nirbhujya vāmāṅguṣṭhāṅgulishtitam//  
 
 
 Su.6.13.5  aṅgulyaṅguṣṭhakābhyāṃ tu nirbhugnaṃ vartma
                            yatnataḥ/ 
 † plotāntarābhyāṃ na
                            yathā calati sraṃsate+api vā//  
 
 
 Su.6.13.6  tataḥ pramṛjya plotena vartma
                            śastrapadāṅkitam/ 
 likhecchastreṇa patrairvā tato rakte sthite punaḥ//  
 
 
 Su.6.13.7  svinnaṃ
                                manohvākāsīsavyoṣārdrāñjanasaindhavaiḥ † / 
 ślakṣṇapiṣṭaiḥ samākṣīkaiḥ pratisāryoṣṇavāriṇā//  
 
 
 Su.6.13.8  prakṣālya haviṣā siktaṃ vraṇavat
                            samupācaret/ 
 svedāvapīḍaprabhṛtīṃstryahādūrdhvaṃ prayojayet//  
 
 
 Su.6.13.9  vyāsataste samuddiṣṭaṃ vidhānaṃ
                            lekhyakarmaṇi/ 
 asṛgāsrāvarahitaṃ kaṇḍūśophavivarjitam//  
 
 
 Su.6.13.10  samaṃ nakhanibhaṃ vartma likhitaṃ
                            samyagiṣyate/ 
 raktamakṣi sravet skannaṃ kṣatācchastrakṛtāddhruvam//  
 
 
 Su.6.13.11  rāgaśophaparisrāvāstimiraṃ vyādhyanirjayaḥ/ 
 vartma śyāvaṃ guru stabdhaṃ kaṇḍūharṣopadehavat//  
 
 
 Su.6.13.12  netrapākamudīrṇaṃ vā kurvītāpratikāriṇaḥ/ 
 etaddurlikhitaṃ jñeyaṃ snehayitvā punarlikhet//  
 
 
 Su.6.13.13  vyāvartate yadā vartma pakṣma cāpi  † vimuhyati/ 
 syāt saruk srāvabahulaṃ tadatisrāvitaṃ viduḥ//  
 
 
 Su.6.13.14  snehasvedādiriṣṭaḥ syāt
                            kramastatrānilāpahaḥ/ 
 vartmāvabandhaṃ kliṣṭaṃ ca bahalaṃ yacca kīrtitam//  
 
 
 Su.6.13.15  pothakīścāpyavalikhet pracchayitvā+agrataḥ
                            śanaiḥ/ 
 samaṃ likhettu medhāvī śyāvakardamavartmanī//  
 
 
 Su.6.13.16  kumbhīkinīṃ śarkarāṃ ca
                            tathaivotsaṅginīmapi/ 
 † kalpayitvā tu
                            śastreṇa likhet paścādatandritaḥ//  
 
 
 Su.6.13.17  bhaveyurvartmasu ca yāḥ piḍakāḥ kaṭhinā
                            bhṛśam/ 
 hrasvāstāmrāśca tāḥ pakvā bhindyādbhinnā likhedapi//  
 
 
 Su.6.13.18  taruṇīścālpasaṃrambhā piḍakā
                            bāhyavartmajāḥ/ 
 viditvaitāḥ praśamayet svedālepanaśodhanaiḥ// 
 
 iti suśrutasaṃhitāyāmuttaratantrāntargate śālākyatantre
                        lekhyarogapratiṣedho nāma trayodaśo+adhyāyaḥ //13// 
 
 
                    caturdaśo+adhyāyaḥ/
                     Su.6.14.1  athāto bhedyarogapratiṣedhaṃ
                        vyākhyāsyāmaḥ// 
 Su.6.14.2  yathovāca bhagavān
                        dhanvantariḥ//  
 
 Su.6.14.3  svedayitvā bisagranthiṃ chidrāṇyasya
                                nirāśayam † / 
 pakvaṃ bhittvā tu śastreṇa sindhavenāvacūrṇayet//  
 
 
 Su.6.14.4  kāsīsamāgadhīpuṣpanepālyelāyutena tu/ 
 tataḥ kṣaudraghṛtaṃ dattvā samyagbandhamathācaret//  
 
 
 Su.6.14.5  rocanākṣāratutthāni pippalyaḥ kṣaudrameva
                            ca/ 
 pratisāraṇamekaikaṃ bhinne lagaṇa iṣyate//  
 
 
 Su.6.14.6  mahatyapi ca yuñjīta kṣārāgnī vidhikovidaḥ/ 
 svinnāṃ bhinnāṃ viniṣpīḍya bhiṣagañjananāmikām//  
 
 
 Su.6.14.7  śilailānatasindhūtthaiḥ sakṣaudraiḥ
                            pratisārayet/ 
 rasāñjanamadhubhyāṃ tu bhittvā vā śastrakarmavit//  
 
 
 Su.6.14.8 
                            pratisāryāñjanairyuñjyāduṣṇairdīpaśikhodbhavaiḥ/ 
 samyaksvinne kṛmigranthau bhinne syāt pratisāraṇam//  
 
 
 Su.6.14.9  triphalātutthakāsīsasaindhavaiśca rasakriyā † / 
 bhittvopanāhaṃ kaphajaṃ pippalīmadhusaindhavaiḥ//  
 
 
 Su.6.14.10  lekhayenmaṇḍalāgreṇa samantāt
                            pracchayedapi/ 
 saṃsnehya patrabhaṅgaiśca svedayitvā yathāsukham//  
 
 
 Su.6.14.11  sarveṣveteṣu vihitaṃ vidhānaṃ
                            snehapūrvakam/ 
 saṃpakve prayato bhūtvā kurvīta vraṇaropaṇam// 
 
 iti suśrutasaṃhitāyāmuttaratantrāntargate śālākyatantre
                        bhedyarogapratiṣedho nāma caturdaśo+adhyāyaḥ //14// 
 
 
                    pañcadaśo+adhyāyaḥ/
                     Su.6.15.1  athātaśchedyarogapratiṣedhaṃ
                        vyākhyāsyāmaḥ// 
 Su.6.15.2  yathovāca bhagavān
                        dhanvantariḥ// 
 
 Su.6.15.3  snigdhaṃ bhuktavato hyannamupaviṣṭasya
                            yatnataḥ/ 
 saṃroṣayettu nayanaṃ bhiṣak cūrṇaistu lāvaṇaiḥ//  
 
 
 Su.6.15.4  tataḥ saṃroṣitaṃ tūrṇaṃ susvinnaṃ
                            paridhaṭṭitam/ 
 arma yatra valījātaṃ tatraitallagayedbhiṣak//  
 
 
 Su.6.15.5  apāṅgaṃ prekṣamāṇasya baḍiśena samāhitaḥ/ 
 mucuṇḍyā++ādāya medhāvī sūcīsūtreṇa vā punaḥ//  
 
 
 Su.6.15.6  na cotthāpayatā kṣipraṃ kāryamabhyunnataṃ †  tu tat/ 
 † śastrābādhabhayāccāsya vartmanī grāhayeddṛḍham//  
 
 
 Su.6.15.7  tataḥ praśithilībhūtaṃ tribhireva
                            vilambitam/ 
 ullikhanmaṇḍalāgreṇa tīkṣṇena pariśodhayet//  
 
 
 Su.6.15.8  vimuktaṃ sarvataścāpi kṛṣṇācchuklācca
                            maṇḍalāt/ 
 nītvā kanīnakopāntaṃ chindyānnātikanīnakam//  
 
 
 Su.6.15.9  caturbhāgasthite māṃse nākṣi
                            vyāpattimṛcchati/ 
 kanīnakavadhādasraṃ nāḍī vā+apyupajāyate//  
 
 
 Su.6.15.10  hīnacchedāt punarvṛddhiṃ
                            śīgramevādhigacchati/ 
 arma yajjālavadvyāpi tadapyunmārjya †  lambitam//  
 
 
 Su.6.15.11  chindyādvakreṇa śastreṇa
                            vartmaśuklāntamāthitam/ 
 pratisāraṇamakṣṇostu tataḥ kāryamanantaram//  
 
 
 Su.6.15.12  yāvanālasya cūrṇena trikaṭorlavaṇasya ca/ 
 svedayitvā tataḥ paścādbadhnīyāt kuśalo bhiṣak//  
 
 
 Su.6.15.13  doṣartubalakālajñaḥ snehaṃ dattvā
                            yathāhitam/ 
 vraṇavat saṃvidhānaṃ tu tasya kuryādataḥ param//  
 
 
 Su.6.15.14  tryahānmuktvā karasvedaṃ dattvā
                            śodhanamācaret/ 
 karañjabījāmalakamadhukaiḥ sādhitaṃ payaḥ//  
 
 
 Su.6.15.15  hitamāścyotanaṃ śūle dvirahnaḥ
                            kṣaudrasaṃyutam/ 
 madhukotpalakiñjalkadūrvākalkaiśca mūrdhani//  
 
 
 Su.6.15.16  pralepaḥ saghṛtaḥ śītaḥ kṣīrapiṣṭaḥ
                            praśasyate/ 
 lekhyāñjanairapaharedarmaśeṣaṃ bhavedyadi//  
 
 
 Su.6.15.17  arma cālpaṃ dadhinibhaṃ nīlaṃ raktamathāpi
                            vā/ 
 dhūsaraṃ tanu yaccāpi śukravattadupācaret//  
 
 
 Su.6.15.18  carmābhaṃ bahulaṃ yattu
                            snāyumāṃsaghanāvṛtam/ 
 chedyameva tadarma syāt kṛṣṇamaṇḍalagaṃ ca yat//  
 
 
 Su.6.15.19  viśuddhavarṇamakliṣṭaṃ kriyāsvakṣi
                            gataklamam/ 
 chinne+armaṇi bhavet samyagyathāsvamanupadravam//  
 
 
 Su.6.15.20  sirājāle sirā yāstu kaṭhināstāśca
                            buddhimān/ 
 ullikhenmaṇḍalāgreṇa baḍiśenāvalambitāḥ//  
 
 
 Su.6.15.21  sirāsu piḍakā jātā yā na sidhyanti
                            bheṣajaiḥ/ 
 armavanmaṇḍalāgreṇa tāsāṃ chedanamiṣyate//  
 
 
 Su.6.15.22  rogayoścaitayoḥ kāryamarmoktaṃ
                            pratisāraṇam/ 
 vidhiścāpi yathādoṣaṃ lekhanadravyasaṃbhṛtaḥ//  
 
 
 Su.6.15.23  sandhau saṃsvedya śastreṇa varṇīkāṃ
                            vicakṣaṇaḥ/ 
 uttare ca tribhāge ca baḍiśenāvalambitām//  
 
 
 Su.6.15.24  chindyāttato+ardhamagre syādaśrunāḍī
                            hyato+anyathā/ 
 pratisāraṇamatrāpi saindhavakṣaudramiṣyate//  
 
 
 Su.6.15.25  lekhanīyāni cūrṇāni vyādhiśeṣasya bheṣajam/ 
 śaṅkhaṃ samudraphenaṃ ca maṇḍūkīṃ ca samudrajām//  
 
 
 Su.6.15.26  sphaṭikaṃ kuruvindaṃ ca pravālāśmantakaṃ
                            tathā/ 
 † vaidūryaṃ pulakaṃ
                            muktāmayastāmrarajāṃsi ca//  
 
 
 Su.6.15.27  samabhāgāni saṃpiṣya sārdhaṃ srotoñjanena
                            tu/ 
 cūrṇāñjanaṃ kārayitvā bhājane bheṣaśṛṅgaje//  
 
 
 Su.6.15.28  saṃsthāpyobhayataḥ kālamañjayet satataṃ
                            budhaḥ/ 
 armāṇi piḍakāṃ hanyāt sirājālāni tena vai//  
 
 
 Su.6.15.29  arśastathā yacca nāmnā śuṣkārśo+arbudameva
                            ca/ 
 abhyantaraṃ vartmaśayā vidhānaṃ teṣu vakṣyate//  
 
 
 Su.6.15.30  vartmopasvedya nirbhujya sūcyotkṣipya
                            prayatnataḥ/ 
 maṇḍalāgreṇa tīkṣṇena mūle bhindyādbhiṣagvaraḥ//  
 
 
 Su.6.15.31  tataḥ saindhavakāsīsakṛṣṇābhiḥ
                            pratisārayet/ 
 sthite ca rudhire vartma dahet samyak śalākayā//  
 
 
 Su.6.15.32  kṣāreṇāvalikheccāpi vyādhiśeso bhavedyadi/ 
 tīkṣṇairubhayatobhāgaistato doṣamadhikṣipet//  
 
 
 Su.6.15.33  vitarecca yathādoṣamabhiṣyandakriyāvidhim/ 
 śastrakarmaṇyuparate māsaṃ ca syāt suyantritaḥ// 
 
 iti suśrutasaṃhitāyāmuttaratantrāntargate śālākyatantre
                        chedyarogapratiṣedho nāma pñcadaśo+adhyāyaḥ //15// 
 
 
                    ṣoḍaśo+adhyāyaḥ/
                     Su.6.16.1  athātaḥ  † pakṣmakopapratiṣedhaṃ vyākhyāsyāmaḥ//  
 Su.6.16.2  yathovāca bhagavān
                        dhanvantariḥ// 
 
 Su.6.16.3  yāpyastu yo vartmabhavo vikāraḥ
                            pakṣmaprakopo+abhihitaḥ purastāt/ 
 tatropaviṣṭasya narasya carma vartmopariṣṭādanutiryageva//  
 
 
 Su.6.16.4  bhruvoradhastāt parimucya bhāgau pakṣmāśritaṃ
                            caikamato+avakṛntet/ 
 kanīnakāpāṅgasamaṃ samantādyavākṛti snigdhatanornarasya//  
 
 
 Su.6.16.5  utkṛtya śastreṇa yavapramāṇaṃ bālena
                            sīvyodbhiṣagapramattaḥ/ 
 dattvā ca sarpirmadhunā+avaśeṣaṃ kuryādvidhānaṃ †  vihitaṃ vraṇe yat//  
 
 
 Su.6.16.6  lalāṭadeśe ca nibaddhapaṭṭaṃ † 
                            prāksyūtamatrāpyaparaṃ ca baddhvā/ 
 sthairyaṃ gate cāpyatha śastramārge bālān vimuñcet kuśalo+abhivīkṣya//
                         
 
 
 Su.6.16.7  evaṃ na cecchāmyati tasya vartma nirbhujya
                            doṣopahatāṃ valiṃ ca/ 
 tato+agninā vā pratisārayettāṃ kṣāreṇa vā samyagavekṣya dhīraḥ//  
 
 
 Su.6.16.8  chittvā samaṃ vā+apyupapakṣmamālāṃ samyaggṛhītvā
                            baḍiśaistribhistu/ 
 pathyāphalena pratisārayettu ghṛṣṭena vā tauvarakeṇa samyak//  
 
 
 Su.6.16.9  catvāra ete vidhayo vihantuṃ pakṣmoparodhaṃ
                            pṛthageva śastāḥ/ 
 virecanāścyotanadhūmanasyalepāñjanasneharasakriyāśca// 
 
 iti suśrutasaṃhitāyāmuttaratantrāntargate śālākyatantre
                        pakṣmagatarogapratiṣedho nāma ṣoḍaśo+adhyāyaḥ //16// 
 
 
                    saptadaśo+adhyāyaḥ/
                     Su.6.17.1  athāto dṛṣṭigatarogapratiṣedhaṃ
                        vyākhyāsyāmaḥ// 
 Su.6.17.2  yathovāca bhagavān
                        dhanvantariḥ// 
 
 Su.6.17.3  trayaḥ sādhyāstrayo+asādhyā yāpyāḥ ṣaṭ ca
                            bhavanti hi/ 
 tatraikasya pratīkāraḥ kīrtito dhūmadarśinaḥ//  
 
 
 Su.6.17.4  dṛṣṭau pittavidagdhāyāṃ vidagdhāyāṃ kaphena
                            ca/ 
 pittaśleṣmaharaṃ kuryādvidhiṃ śastrakṣatādṛte//  
 
 
 Su.6.17.5  nasyasekāñjanālepapuṭapākaiḥ satarpaṇaiḥ/ 
 ādye tu traiphalaṃ peyaṃ sarpistraivṛtamuttare//  
 
 
 Su.6.17.6  tailvakaṃ cobhayoḥ pathyaṃ kevalaṃ jīrṇameva
                            vā/ 
 gairikaṃ saindhavaṃ kṛṣṇā godantasya maṣī tathā//  
 
 
 Su.6.17.7  gomāṃsaṃ maricaṃ bījaṃ śirīṣasya manaḥśilā/ 
 vṛntaṃ kapitthānmadhunā svayaṅguptāphalāni ca//  
 
 
 Su.6.17.8  catvāra ete yogāḥ syurubhayorañjane hitāḥ/ 
 kubjakāśokaśālāmrapriyaṅgunalinotpalaiḥ//  
 
 
 Su.6.17.9  puṣpairhareṇukṛṣṇāhvāpathyāmalakasaṃyutaiḥ/ 
 sarpirmadhuyutaiścūrṇairveṇunāḍyāmavasthitaiḥ//  
 
 
 Su.6.17.10  añjayed dvādapi bhiṣak
                            pittaśleṣmavibhāvitau/ 
 āmrajambūdbhavaṃ puṣpaṃ tadrasena hareṇukām//  
 
 
 Su.6.17.11  piṣṭvā kṣaudrājyasaṃyuktaṃ
                            prayojyamathavā+añjanam/ 
 nalinotpalakiñjalkagairikairgośakṛdrasaiḥ//  
 
 
 Su.6.17.12  guḍikāñjanametadvā dinarātryandhayorhitam/ 
 rasāñjanarasakṣaudratālīśasvarṇagairikam//  
 
 
 Su.6.17.13  gośakṛdrasasaṃyuktaṃ pittopahatadṛṣṭaye/ 
 śītaṃ sauvīrakaṃ vā+api piṣṭvā+atha rasabhāvitam//  
 
 
 Su.6.17.14  kūrmapittena matimān bhāvayedrauhitena vā/ 
 cūrṇāñjanamidaṃ nityaṃ prayojyaṃ pittaśāntaye//  
 
 
 Su.6.17.15  kāśmarīpuṣpamadhukadārvīrodhrarasāñjanaiḥ/ 
 sakṣaudramañjanaṃ tadvaddhitamatrāmaye sadā//  
 
 
 Su.6.17.16  srotojaṃ saindhavaṃ reṇukāṃ cāpi peṣayet/ 
 ajāmūtreṇa tā vartyaḥ kṣaṇadāndhyāñjane hitāḥ//  
 
 
 Su.6.17.17  kālānusārivāṃ kṛṣṇāṃ nāgaraṃ madhukaṃ
                            tathā/ 
 tālīśapatraṃ kṣaṇade gāṅgeyaṃ ca yakṛdrase//  
 
 
 Su.6.17.18  kṛtāstā vartayaḥ piṣṭāśchāyāśuṣkāḥ
                            sukhāvahāḥ/ 
 manaḥśilābhayāvyoṣabalākālānusārivāḥ//  
 
 
 Su.6.17.19  saphenā vartayaḥ
                            piṣṭāśchāgakṣīrasamanvitāḥ/ 
 gomūtrapittamadirāyakṛddhātrīrase pacet//  
 
 
 Su.6.17.20  kṣudrāñjanaṃ rasenānyadyakdtastraiphale+api
                            vā/ 
 gomūtrājyārṇavamalapippalīkṣaudrakaṭphalaiḥ//  
 
 
 Su.6.17.21  saindhavopahitaṃ yuñjyānnihitaṃ veṇugahvare † / 
 medo yakṛdghṛtaṃ cājaṃ pippalyaḥ saidhavaṃ madhu//  
 
 
 Su.6.17.22  rasamāmalakāccāpi pakvaṃ samyaṅnidhāpayet/ 
 kośe khadiranirmāṇe tadvat kṣudrāñjanaṃ hitam//  
 
 
 Su.6.17.23  hareṇumagadhājāsthimajjailāyakṛdanvitam/ 
 yakṛdrasenāñjanaṃ vā śleṣmopahatadṛṣṭaye//  
 
 
 Su.6.17.24  vipācya godhāyakṛdardhapāṭitaṃ supūritaṃ
                            māgadhikābhiragninā/ 
 niṣevitaṃ tadyakṛdañjanena nihanti naktāndhyamasaṃśayaṃ khalu//  
 
 
 Su.6.17.25  tathā yakṛcchāgabhavaṃ hutāśane vipācya
                            samyaṅmagadhāsamanvitam/ 
 prayojitaṃ pūrvavadāśvasaṃśayaṃ jayet kṣapāndhyaṃ sakdṛañjanānnṛṇām//
                         
 
 
 Su.6.17.26  plīhā yakṛccāpyupabhākṣite †  ubhe prakalpya
                            śūlye ghṛtatailasaṃyute/ 
 te sārṣapasnehasamāyute+añjanaṃ naktāndhyamāśveva hataḥ prayojite//  
 
 
 Su.6.17.27  nadījaśimbītrikaṭūnyathāñjanaṃ manaḥśilā dve ca
                            niśe yakṛd(śakṛd)gavām/ 
 sacandaneyaṃ guṭikā+athavā+añjanaṃ praśasyate vai divaseṣvapaśyatām//
                         
 
 
 Su.6.17.28  bhavanti yāpyāḥ khalu ye ṣaḍāmayā haredasṛkteṣu
                            sirāvimokṣaṇaiḥ/ 
 virecayeccāpi purāṇasarpiṣā virecanāṅgopahitena sarvadā//  
 
 
 Su.6.17.29  payovimiśraṃ pavanodbhave hitaṃ vadanti
                            pañcāṅgulatailameva tu/ 
 bhavedghṛtaṃ traiphalameva śodhanaṃ viśeṣataḥ śoṇitapittarogayoḥ//  
 
 
 Su.6.17.30  trivṛdvirekaḥ kaphaje praśasyate tridoṣaje
                            tailamuśanti tatkṛtam/ 
 purāṇasarpistimireṣu sarvaśo hitaṃ bhavedāyasabhājanasthitam//  
 
 
 Su.6.17.31  hitaṃ ca vidyāttriphalāghṛtaṃ sadā kṛtaṃ ca
                            yanmeṣaviṣāṇanāmabhiḥ/ 
 sadā+avalihyāttriphalāṃ sucūrṇitāṃ ghṛtapragāḍhāṃ timire+atha pittaje//
                         
 
 
 Su.6.17.32  samīraje tailayutāṃ kaphātmake madhupragāḍhāṃ
                            vidadhīta yuktitaḥ/ 
 gavāṃ śakṛtkvāthavipakvamuttamaṃ hitaṃ tu tailaṃ timireṣu nāvanam//  
 
 
 Su.6.17.33  hitaṃ ghṛtaṃ kevala eva paittike hyajāvikaṃ
                            yanmadhurairvipācitam/ 
 tailaṃ sthirādau madhure ca yadgaṇe tathā+aṇutailaṃ pavanāsṛgutthayoḥ//
                         
 
 
 Su.6.17.34  sahāśvagandhātibalāvarīśṛtaṃ hitaṃ ca nasye
                            trivṛtaṃ yadīritam/ 
 jalodbhavānūpajamāṃsasṃskṛtādghṛtaṃ vidheyaṃ payaso yadutthitam//  
 
 
 Su.6.17.35  sasaindhavaḥ kravyabhugeṇamāṃsayorhitaḥ
                            sasarpiḥ samadhuḥ puṭāhvayaḥ/ 
 vasā+atha gṛdhroragatāmracūḍajā sadā praśastā madhukānvitā+añjane//  
 
 
 Su.6.17.36  pratyañjanaṃ srotasi yatsamutthitaṃ
                            kramādrasakṣīraghṛteṣu bhāvitam/ 
 sthitaṃ daśāhatrayametadañjanaṃ kṛṣṇoragāsye kuśasaṃpraveṣṭite//  
 
 
 Su.6.17.37  tanmālatīkorakasaindhavāyutaṃ sadā+añjanaṃ
                            syāttimire+atha rāgiṇi/ 
 subhāvitaṃ vā payasā dinatrayaṃ kācāpahaṃ śāstravidaḥ pracakṣate//  
 
 
 Su.6.17.38  havirhitaṃ kṣīrabhavaṃ tu paittike vadanti
                            nasye madhurauṣadhaiḥ kṛtam/ 
 tattarpaṇe caiva hitaṃ prayojitaṃ sajāṅgalasteṣu ca yaḥ puṭāhvayaḥ//  
 
 
 Su.6.17.39  rasāñjanakṣaudrasitāmanaḥśilāḥ kṣudrāñjanaṃ
                            tanmadhukena saṃyutam/ 
 samāñjanaṃ vā kanakākarodbhavaṃ sucūrṇitaṃ śreṣṭhamuśanti tadvidaḥ//  
 
 
 Su.6.17.40  bhilloṭagandhodakasekasecitaṃ pratyañjane cātra
                            hitaṃ tu tutthakam/ 
 sameṣaśṛṅgāñjanabhāgasaṃmitaṃ jalodbhavaṃ kācamalaṃ vyapohati//  
 
 
 Su.6.17.41  palāśarohītamadhūkajā rasāḥ kṣaudreṇa yuktā
                                madirāgramiśritāḥ † / 
 uśīralodhratriphalāpriyaṅgubhiḥ pacettu nasyaṃ kapharogaśāntaye//  
 
 
 Su.6.17.42  viḍaṅgapāṭhākiṇihīṅgudītvacaḥ
                            prayojayeddhūmadhuśīrasaṃyutāḥ/ 
 vanaspatikvāthavipācitaṃ ghṛtaṃ hitaṃ haridrānalade ca tarpaṇam//  
 
 
 Su.6.17.43  samāgadho mākṣikasaindhavāḍhyaḥ sajāṅgalaḥ syāt
                            puṭapāka eva ca/ 
 manaḥśilātryūṣaṇaśaṅkhamākṣikaiḥ sasindhukāsīsarasāñjanaiḥ kriyāḥ//  
 
 
 Su.6.17.44  hite ca kāsīsarasāñjane tathā vadanti pathye
                            guḍanāgarairyute/ 
 yadañjanaṃ vā bahuśo niṣecitaṃ samūtravarge triphalodake śṛte//  
 
 
 Su.6.17.45  niśācarāsthisthitametadañjanaṃ kṣipecca māsaṃ
                            salile+asthire punaḥ/ 
 meṣasya puṣpairmadhukena saṃyutaṃ tadañjanaṃ sarvakṛte prayojayet//  
 
 
 Su.6.17.46  kriyāśca sarvāḥ kṣatajodbhave hitaḥ kramaḥ
                            parimlāyini cāpi pittahṛt/ 
 kramo hitaḥ syandaharaḥ prayojitaḥ samīkṣya doṣeṣu †  yathāsvameva ca//  
 
 
 Su.6.17.47  doṣodaye naiva ca viplutiṃgate dravyāṇi
                            nasyādiṣu yojayedbudhaḥ/ 
 punaśca kalpe+añjanavistaraḥ śubhaḥ pravakṣyate+anyastamapīha yojayet//
                         
 
 
 Su.6.17.48  ghṛtaṃ purāṇaṃ triphalāṃ śatāvarīṃ
                            paṭolamudgāmalakaṃ yavānapi/ 
 niṣevamāṇasya narasya yatnato bhayaṃ sughorarāttimirānna vidyate//  
 
 
 Su.6.17.49  śatāvarīpāyasa eva kevalastathā kṛto
                            vā++āmalakeṣu pāyasaḥ/ 
 prabhūtasarpistriphalodakottaro yavaudano vā timiraṃ vyapohati//  
 
 
 Su.6.17.50  jīvantiśākaṃ suniṣaṇṇakaṃ ca sataṇḍulīyaṃ
                            varavāstukaṃ ca/ 
 cillī tathā mūlakapotikā ca dṛṣṭerhitaṃ śākunajāṅgalaṃ ca//  
 
 
 Su.6.17.51 
                            paṭolakarkoṭakakāravellavārtākutarkārikarīrajāni/ 
 śākāni śigrvārtagalāni caiva hitāni dṛṣṭerghṛtasādhitāni//  
 
 
 Su.6.17.52  vivarjayetsirāmokṣaṃ timire rāgamāgate/ 
 yantreṇotpīḍito doṣo nihanyādāśu darśanam//  
 
 
 Su.6.17.53  arāgi timiraṃ sādhyamādyaṃ paṭalamāśritam/ 
 kṛcchraṃ dvitīye rāgi syāttṛtīye yāpyamucyate//  
 
 
 Su.6.17.54  rāgaprāpteṣvapi hitāstimireṣu tathā kriyāḥ/ 
 yāpanārthaṃ yathoddiṣṭāḥ sevyāścāpi jalaukasaḥ//  
 
 
 Su.6.17.55  ślaiṣmike liṅganāśe tu karma vakṣyāmi
                            siddhaye/ 
 na cedardhendugharmāmbubindumuktākṛtiḥ sthiraḥ//  
 
 
 Su.6.17.56  viṣamo vā tanurmadhye rājimān vā
                            bahuprabhaḥ/ 
 dṛṣṭistho lakṣyate doṣaḥ sarujo vā salohitaḥ//  
 
 
 Su.6.17.57  snigdhasvinnasya tasyātha kāle
                            nātyuṣṇaśītale/ 
 yantritasyopaviṣṭasya svāṃ nāsāṃ paśyataḥ samam//  
 
 
 Su.6.17.58  matimān śuklabhāgau dvau kṛṣṇānmuktvā
                            hyapāṅgataḥ/ 
 unmīlya nayane samyak sirājālavivarjite//  
 
 
 Su.6.17.59  nādho nordhvaṃ na pārśvābhyāṃ chidre daivakṛte
                            tataḥ/ 
 śalākayā prayatnena viśvastaṃ yavavakrayā//  
 
 
 Su.6.17.60  madhyapradeśinyaṅguṣṭhasthirahastagṛhītayā/ 
 dakṣiṇena bhiṣak savyaṃ vidhyet savyena cetarat//  
 
 
 Su.6.17.61  vāribindvāgamaḥ samyag bhavecchabdestathā
                            vyadhe/ 
 saṃsicya viddhamātraṃ tu yoṣitstanyena kovidaḥ//  
 
 
 Su.6.17.62  sthire doṣe cale vā+api svedayedakṣi
                            bāhyataḥ/ 
 samyak śalākāṃ saṃsthāpya bhaṅgairanilanāśanaiḥ//  
 
 
 Su.6.17.63  śalākāgreṇa tu tato nirlikheddṛṣṭimaṇḍalam/ 
 vidhyato yo+anyapārśve+akṣṇastaṃ ruddhvā nāsikāpuṭam//  
 
 
 Su.6.17.64  ucchiṅghanena hartavyo dṛṣṭimaṇḍalagaḥ
                            kaphaḥ/ 
 nirabhra iva gharmāṃśuryadā dṛṣṭiḥ prakāśate//  
 
 
 Su.6.17.65  tadā+asau likhitā samyag jñeyā yā cāpi
                            nirvyathā/ 
 (evaṃ tvaśakye nirhartuṃ doṣe pratyāgate+api vā//  
 
 
 Su.6.17.66  snehādyairupapannasya vyadho bhūyo
                            vidhīyate/ 
 ) tato dṛṣṭeṣu rūpeṣu śalākāmāharecchanaiḥ//  
 
 
 Su.6.17.67  ghṛtenābhyajya nayanaṃ vastrapaṭṭena
                            veṣṭayet/ 
 tato gṛhe nirābādhe śayītottāna eva ca//  
 
 
 Su.6.17.68  udgārakāsakṣavathuṣṭhīvanotkampanāni †  ca/ 
 tatkālaṃ nācaredūrdhvaṃ yantraṇā snehapītavat//  
 
 
 Su.6.17.69  tryahāt tryahācca dhāveta
                            kaṣāyairanilāpahaiḥ/ 
 vāyorbhayāt tryahādūrdhvaṃ svedayedakṣi pūrvavat//  
 
 
 Su.6.17.70  daśāhamevaṃ saṃyamya hitaṃ dṛṣṭiprasādanam/ 
 paścātkarma ca seveta laghvannaṃ cāpi mātrayā//  
 
 
 Su.6.17.71  sirāvyadhavidhau pūrvaṃ narā ye ṛca
                            vivarjitāḥ/ 
 na teṣāṃ nīlikāṃ vidhyedanyatrābhihitādbhiṣak//  
 
 
 Su.6.17.72  pūryate śoṇitenākṣi sirāvedhādvisarpatā/ 
 tatra strīstanyayaṣṭyāhvapakvaṃ seke hitaṃ ghṛtam//  
 
 
 Su.6.17.73  apāṅgāsannaviddhe tu śophaśūlāśruraktatāḥ/ 
 tatropanāhaṃ bhrūmadhye kuryāccoṣṇājyasecanam//  
 
 
 Su.6.17.74  vyadhenāsannakṛṣṇena rāgaḥ kṛṣṇaṃ ca
                            pīḍyate/ 
 tatrādhaḥśodhanaṃ sekaḥ sarpiṣā raktamokṣaṇam//  
 
 
 Su.6.17.75  athāpyupari viddhe tu kaṣṭā ruk
                            saṃpravartate/ 
 tatra koṣṇena haviṣā pariṣekaḥ praśasyate//  
 
 
 Su.6.17.76  śūlāśrurāgāstvatyarthamadhovedhena †  picchilaḥ/ 
 śalākāmanu cāsrāvastatra †  pūrvacikitsitam//  
 
 
 Su.6.17.77  rāgāśruvedanāstambhaharṣāścātivighaṭṭite/ 
 snehasvedau hitau tatra hitaṃ cāpyanuvāsanam//  
 
 
 Su.6.17.78  doṣastvadho+apakṛṣṭo+api taruṇaḥ
                            punarūrdhvagaḥ/ 
 kuryācchuklāruṇaṃ netraṃ tīvraruṅnaṣṭadarśanam//  
 
 
 Su.6.17.79  madhuraistatra siddhena ghṛtenākṣṇaḥ
                            prasecanam/ 
 śirobastiṃ ca tenaiva dadyānmāṃsaiśca bhojanam//  
 
 
 Su.6.17.80  doṣastu saṃjātabalo ghanaḥ
                            saṃpūrṇamaṇḍalaḥ/ 
 prāpya naśyecchalākāgraṃ tanvabhramiva mārutam//  
 
 
 Su.6.17.81 
                            mūrdhābhighātavyāyāmavyavāyavamimūrcchanaiḥ/ 
 doṣaḥ pratyeti kopācca  † viddho+atitaruṇaśca yaḥ//  
 
 
 Su.6.17.82  śalākā karkaśā śūlaṃ kharā doṣapariplutim/ 
 vraṇaṃ viśālaṃ sthūlāgrā tīkṣṇā hiṃsyādanekadhā//  
 
 
 Su.6.17.83  jalāsrāvaṃ tu viṣamā kriyāsaṅgamathāsthirā/ 
 karoti varjitā doṣaistasmādebhirhitā bhavet//  
 
 
 Su.6.17.84  aṣṭāṅgulāyatā madhye sūtreṇa pariveṣṭitā/ 
 aṅguṣṭhaparvasamitā vaktrayormukulākṛtiḥ//  
 
 
 Su.6.17.85  tāmrāyasī śātakumbhī śalākā syādaninditā/ 
 rāgaḥ śopho+arbudaṃ coṣo budbudaṃ śūkarākṣitā//  
 
 
 Su.6.17.86  adhimanthādayaścānye rogāḥ
                            syurvyadhadoṣajāḥ/ 
 ahitācārato vā+api yathāsvaṃ tānupācaret//  
 
 
 Su.6.17.87  rujāyāmakṣirāge vā yogān bhūyo nibodha me/ 
 gairikaṃ sārivā dūrvā yavapiṣṭaṃ ghṛtaṃ payaḥ//  
 
 
 Su.6.17.88 
 † sukhālepaḥ
                            prayojyo+ayaṃ vedanārāgaśāntaye/ 
 mṛdubhṛṣṭaistilairvā+api siddhārthakasamāyutaiḥ//  
 
 
 Su.6.17.89  mātuluṅgarasopetaiḥ  † sukhālepastadarthakṛt/ 
 payasyāsārivāpatramañjiṣṭhāmadhukairapi//  
 
 
 Su.6.17.90  ajākṣīrānvitairlepaḥ sukhoṣṇaḥ pathya
                            ucyate/ 
 dārupadmakaśuṇṭhībhirevameva kṛto+api vā//  
 
 
 Su.6.17.91  drākṣāmadhukakuṣṭhairvā tadvat
                            saidhavasaṃyutaiḥ/ 
 rodhrasaindhavamṛdvīkāmadhukairvā+apyajāpayaḥ//  
 
 
 Su.6.17.92  śṛtaṃ seke prayoktavyaṃ rujārāganivāraṇam/ 
 madhukotpalakuṣṭhairvā drākṣālākṣāsitāyutaiḥ/ 
 sasaindhavaiḥ śṛtaṃ kṣīraṃ rujārāganibarhaṇam//  
 
 
 Su.6.17.93  śatāvarīpṛthakparṇīmustāmalakapadmakaiḥ † / 
 sājakṣīraiḥ śṛtaṃ sarpirdāhaśūlanibarhaṇam//  
 
 
 Su.6.17.94  vātaghnasiddhe payasi siddhaṃ
                            sarpiścaturguṇe/ 
 kākolyādipratīvāpaṃ tadyuñjyāt sarvakarmasu//  
 
 
 Su.6.17.95  śāmyatyevaṃ na cecchūlaṃ snigdhasvinnasya
                            mokṣayet/ 
 tataḥ sirāṃ dahedvā+api matimān kīrtitaṃ yathā//  
 
 
 Su.6.17.96  dṛṣṭerataḥ prasādārthamañjane śṛṇu me
                            śubhe/ 
 meṣaśṛṅgasya puṣpāṇi śirīṣadhavayorapi//  
 
 
 Su.6.17.97  sumanāyāśca  † puṣpāṇi muktā vaidūryameva ca/ 
 ajākṣīreṇa saṃpiṣya tāmre saptāhamāvapet//  
 
 
 Su.6.17.98  pravidhāya ca tadvartīryojayeccāñjane
                            bhiṣak/ 
 srotojaṃ vidrumaṃ phenaṃ sāgarasya manaḥśilām//  
 
 
 Su.6.17.99  maricāni ca tadvartīḥ kārayeccāpi pūrvavat/ 
 dṛṣṭisthairyārthametattu vidadhyādañjane hitam//  
 
 
 Su.6.17.100  bhūyo vakṣyāmi mukhyāni vistareṇāñjanāni
                            ca/ 
 kalpe nānāprakārāṇi tānyapīha prayojayet// 
 
 iti suśrutasaṃhitāyāmuttaratantrāntargate śālākyatantre
                        dṛṣṭigatarogavijñānīyo nāma saptadaśo+adhyāyaḥ //17// 
 
 
                    aṣṭādaśo+adhyāyaḥ/
                     Su.6.18.1  athātaḥ kriyākalpaṃ
                        vyākhyāsyāmaḥ// 
 Su.6.18.2  yathovāca bhagavān
                        dhanvantariḥ// 
 
 Su.6.18.3  sarvaśāstrārthatattvajñastapodṛṣṭirudāradhīḥ † / 
 vaiśvāmitraṃ śaśāsātha śiṣyaṃ kāśipatirmuniḥ//  
 
 
 Su.6.18.4  tarpaṇaṃ puṭapākaśca seka āścyotanāñjane/ 
 tatra tatropadiṣṭāni teṣāṃ vyāsaṃ nibodha me//  
 
 
 Su.6.18.5  saṃśuddhadehaśiraso jīrṇānnasya śubhe dine/ 
 pūrvāhṇe vā+aparāhṇe vā kāryamakṣṇostu tarpaṇam//  
 
 
 Su.6.18.6  vātātaparajohīne veśmanyuttānaśāyinaḥ/ 
 ādhārau māṣacūrṇena klinnena parimaṇḍalau//  
 
 
 Su.6.18.7  samau dṛḍhāvasaṃbādhau kartavyau
                            netrakośayoḥ/ 
 pūrayedghṛtamaṇḍasya vilīnasya sukhodake//  
 
 
 Su.6.18.8  āpakṣmāgrāttataḥ sthāpyaṃ pañca tadvākśatāni
                            tu/ 
 svasthe kaphe ṣaṭ pitte+aṣṭau daśa vāte taduttamam//  
 
 
 Su.6.18.9  rogasthānaviśeṣeṇa kecit kālaṃ pracakṣate/ 
 yathākramopadiṣṭeṣu trīṇyekaṃ pañca sapta ca//  
 
 
 Su.6.18.10  daśa dṛṣṭyāmathāṣṭau ca vākśatāni
                            vibhāvayet/ 
 tataścāpāṅgataḥ snehaṃ srāvayitvā+akṣi śodhayet//  
 
 
 Su.6.18.11  svinnena yavapiṣṭena snehavīryeritaṃ tataḥ/ 
 yathāsvaṃ dhūmapānena kaphamasya viśodhayet//  
 
 
 Su.6.18.12  ekāhaṃ vā tryahaṃ vā+api pañcāhaṃ ceṣyate
                            param/ 
 tarpaṇe tṛptiliṅgāni netrasyemāni lakṣayet//  
 
 
 Su.6.18.13  sukhasvapnāvabodhatvaṃ vaiśadyaṃ
                            varṇapāṭavam/ 
 nirvṛtirvyādhividhvaṃsaḥ kriyālāghavameva ca//  
 
 
 Su.6.18.14  gurvāvilamatisnigdhamaśrukaṇḍūpadehavat/ 
 jñeyaṃ doṣasamutkliṣṭaṃ netramatyarthatarpitam//  
 
 
 Su.6.18.15  rūkṣamāvilamasrāḍhyamasahaṃ rūpadarśane/ 
 vyādhivṛddhiśca tajjñeyaṃ hīnatarpitamakṣi ca//  
 
 
 Su.6.18.16  ajayordoṣabāhulyāt prayateta cikitsite/ 
 dhūmanasyāñjanaiḥ sekai rūkṣaiḥ snigdhaiśca yogavit//  
 
 
 Su.6.18.17  tāmyatyativiśuṣkaṃ yadrūkṣaṃ
                            yaccātidāruṇam/ 
 śīrṇapakṣmāvilaṃ jihmaṃ rogakliṣṭaṃ ca yadbhṛśam//  
 
 
 Su.6.18.18  tadakṣi tarpaṇādeva labhetorjāmasaṃśayam/ 
 durdinātyuṣṇaśīteṣu cintāyāsabhrameṣu ca//  
 
 
 Su.6.18.19  aśāntopadrave cākṣiṇa tarpaṇaṃ na
                            praśasyate/ 
 puṭapākastathaiteṣu nasyaṃ yeṣu ca garhitam//  
 
 
 Su.6.18.20  tarpaṇārhā na ye proktāḥ snehapānākṣamāśca
                            ye/ 
 tataḥ praśāntadoṣeṣu puṭapākakṣameṣu ca//  
 
 
 Su.6.18.21  puṭapākaḥ prayoktavyo netreṣu bhiṣajā
                            bhavet/ 
 snehano lekhanīyaśca ropaṇīyaśca sa tridhā//  
 
 
 Su.6.18.22  hitaḥ snigdho+atirūkṣasya snigdhasyāpi ca
                            lekhanaḥ/ 
 dṛṣṭerbalārthamaparaḥ pittāsṛgvraṇavātanut//  
 
 
 Su.6.18.23  snehamāṃsavasāmajjamedaḥsvādvauṣadhaiḥ
                            kṛtaḥ/ 
 snehataḥ puṭapākastu dhāryo dve vākśate tu saḥ//  
 
 
 Su.6.18.24  jāṅgalānāṃ
                            yakṛnmāṃsairlekhanadravyasaṃbhṛtaiḥ/ 
 kṛṣṇaloharajastāmraśaṅkhavidrumasindhujaiḥ//  
 
 
 Su.6.18.25  samudraphenakāsīsasrotojadadhimastubhiḥ/ 
 lehano vākśataṃ tasya paraṃ dhāraṇamucyate//  
 
 
 Su.6.18.26  stanyajāṅgalamadhvājyatiktadravyavipācitaḥ/ 
 lekhanāttriguṇaṃ dhāryaḥ puṭapākastu ropaṇaḥ//  
 
 
 Su.6.18.27  vitarettarpaṇoktaṃ tu dhūmaṃ hitvā tu
                            ropaṇam/ 
 snehasvedau dvayoḥ kāryau kāryo naiva ca ropaṇe//  
 
 
 Su.6.18.28  ekāhaṃ vā dvyahaṃ vā+api tryahaṃ
                            vā+apyavacāraṇam/ 
 yantraṇā tu kriyākālāddviguṇaṃ kālamiṣyate//  
 
 
 Su.6.18.29  tejāṃsyanilamākāśamādarśaṃ bhāsvarāṇi ca/ 
 nekṣeta tarpite netre puṭapākakṛte tathā//  
 
 
 Su.6.18.30  mithyopacārādanayoryo vyādhirupajāyate/ 
 añjanāścyotanasvedairyathāsvaṃ tamupācaret//  
 
 
 Su.6.18.31  prasannavarṇaṃ viśadaṃ vātātapasahaṃ laghu/ 
 sukhasvapnāvabodhyakṣi puṭapākaguṇānvitam//  
 
 
 Su.6.18.32  atiyogādrujaḥ śophaḥ piḍakāstimirodgamaḥ/ 
 pāko+aśru harṣaṇaṃ cāpi hīne doṣodgamastathā//  
 
 
 Su.6.18.33  ata ūrdhvaṃ pravakṣyāmi
                            puṭapākaprasādhanam/ 
 dvau bilvamātrau ślakṣṇasya piṇḍau māṃsasya peṣitau//  
 
 
 Su.6.18.34  dravyāṇāṃ bilvamātraṃ tu dravāṇāṃ kuḍavo
                            mataḥ/ 
 tadaikadhyaṃ samāloḍya patraiḥ supariveṣṭitam//  
 
 
 Su.6.18.35  ( † kāśmarīkumudairaṇḍapadminīkadalībhavaiḥ/ 
 ) mṛdāvaliptamaṅgāraiḥ khādirairavakūlayet//  
 
 
 Su.6.18.36  katakāśmantakairaṇḍapāṭalāvṛṣabādaraiḥ/ 
 sakṣīradrumakāṣṭhairvā gomayairvā+api yuktitaḥ//  
 
 
 Su.6.18.37  svinnamuddhṛtya niṣpīḍya rasamādāya taṃ
                            nṛṇām/ 
 tarpaṇoktena vidhinā yathāvadavacārayet//  
 
 
 Su.6.18.38  kanīnake niṣecyaḥ syānnityamuttānaśāyinaḥ/ 
 rakte pitte ca tau śītau koṣṇau vātakaphāpahau//  
 
 
 Su.6.18.39  atyuṣṇatīkṣṇau satataṃ dāhapākakarau
                            smṛtau/ 
 aplutau śītalau cāśrustambharuggharṣakārakau//  
 
 
 Su.6.18.40  atimātrau kaṣāyatvasaṅkocasphuraṇāvahau/ 
 hīnapramāṇau doṣāṇāmutkleśajananau bhṛśam//  
 
 
 Su.6.18.41  yuktau kṛtau
                            dāhaśopharuggharṣasrāvanāśanau/ 
 kaṇḍūpadehadūṣīkāraktarājivināśanau//  
 
 
 Su.6.18.42  tasmāt pariharan doṣān vidadhyāttau
                            sukhāvahau/ 
 vyāpadaśca yathādoṣaṃ nasyadhūmāñjanairjayet//  
 
 
 Su.6.18.43  ādyantayoścāpyanayoḥ sveda uṣṇāmbucailikaḥ/ 
 tathā hito+avasāne ca dhūmaḥ śleṣmasamucchritau//  
 
 
 Su.6.18.44  yathādoṣopayuktaṃ tu nātiprabalamojasā/ 
 rogamāścyotanaṃ hanti sekastu balavattaram//  
 
 
 Su.6.18.45  tau tridhaivopayujyete rogeṣu puṭapākavat/ 
 lekhane sapta cāṣṭau vā bindavaḥ snaihike daśa//  
 
 
 Su.6.18.46  āścyotane prayoktavyā dvādaśaiva tu ropaṇe/ 
 sekasya dviguṇaḥ kālaḥ puṭapākāt paro mataḥ//  
 
 
 Su.6.18.47  athavā kāryanirvṛtterupayogo yathākramam/ 
 pūrvāparāhṇe madhyāhne rujākāleṣu cobhayoḥ//  
 
 
 Su.6.18.48  yogāyogāt snehaseke tarpaṇoktān pracakṣate/ 
 rogāñchirasi saṃbhūtān hatvā+atiprabalān guṇān//  
 
 
 Su.6.18.49  karoti śiraso bastiruktā ye mūrdhatailikāḥ/ 
 śuddhadehasya sāyāhne yathāvyādhyaśitasya tu//  
 
 
 Su.6.18.50  ṛjvāsīnasya badhnīyādbastikośaṃ tato
                            dṛḍham/ 
 yathāvyādhiśṛtasnehapūrṇaṃ saṃyamya dhārayet//  
 
 
 Su.6.18.51  tarpaṇoktaṃ daśaguṇaṃ yathādoṣaṃ vidhānavit//
                            vyaktarūpeṣu doṣeṣu śuddhakāyasya kevale//  
 
 
 Su.6.18.52  netra eva sthite doṣe prāptamañjanamācaret/ 
 lekhanaṃ ropaṇaṃ cāpi prasādanamathāpi vā//  
 
 
 Su.6.18.53  tatra pañca rasān
                            vyastānādyaikarasavarjitān/ 
 pañcadhā lekhanaṃ yuñjyādyathādoṣamatandritaḥ//  
 
 
 Su.6.18.54  netravartmasirākośasrotaḥśṛṅgāṭakāśritam/ 
 mukhanāsākṣibhirdoṣamojasā srāvayettu tat//  
 
 
 Su.6.18.55  kaṣāyaṃ tiktakaṃ vā+api sasnehaṃ ropaṇaṃ
                            matam/ 
 † tatsnehaśaityādvarṇyaṃ syāddṛṣṭeśca balavardhanam//  
 
 
 Su.6.18.56  madhuraṃ snehasaṃpannamañjanaṃ tu
                            prasādanam/ 
 dṛṣṭidoṣaprasādārthaṃ snehanārthaṃ ca taddhitam//  
 
 
 Su.6.18.57  yathādoṣaṃ prayojyāni tāni rogaviśāradaiḥ/ 
 añjanāni yathoktāni prāhṇasāyāhnarātriṣu//  
 
 
 Su.6.18.58  guṭikārasacūrṇāni trividhānyañjanāni tu/ 
 yathāpūrvaṃ balaṃ teṣāṃ śreṣṭhamāhurmanīṣiṇaḥ//  
 
 
 Su.6.18.59  hareṇumātrā vartiḥ syāllekhanasya
                            pramāṇataḥ/ 
 prasādanasya cādhyardhā dviguṇā ropaṇasya ca//  
 
 
 Su.6.18.60  rasāñjanasya mātrā tu  † yathāvartimitā matā/ 
 dvitricatuḥśalākāśca cūrṇasyāpyanupūrvaśaḥ//  
 
 
 Su.6.18.61  teṣāṃ tulyaguṇānyeva vidadhyādbhājanānyapi/ 
 sauvarṇaṃ rājataṃ śārṅgaṃ tāmraṃ vaidūryakāṃsyajam//  
 
 
 Su.6.18.62  āyasāni ca yojyāni śalākāśca yathākramam/ 
 vaktrayormukulākārā kalāyaparimaṇḍalā//  
 
 
 Su.6.18.63  aṣṭāṅgulā tanurmadhye sukṛtā sādhunigrahā/ 
 audumbaryaśmajā vā+api śārīrī vā hitā bhavet//  
 
 
 Su.6.18.64  vāmenākṣi vinirbhujya hastena susamāhitaḥ/ 
 śalākayā dakṣiṇena kṣipet kānīnamañjanam//  
 
 
 Su.6.18.65  āpāṅgyaṃ vā yathāyogaṃ kuryāccāpi
                            gatāgatam/ 
 vartmopalepi vā yattadaṅgulyaiva prayojayet//  
 
 
 Su.6.18.66  akṣi nāsyantayorañjyādbādhamāno+api vā
                            bhiṣak/ 
 na cānirvāntadoṣe+akṣṇi dhāvanaṃ saṃprayojayet//  
 
 
 Su.6.18.67  doṣaḥ pratinivṛttaḥ san hanyād dṛṣṭerbalaṃ
                            tathā/ 
 gatadoṣamapetāśru paśyedyat samyagambhasā//  
 
 
 Su.6.18.68  prakṣālyākṣi yathādoṣaṃ kāryaṃ pratyañjanaṃ
                            tataḥ/ 
 śramodāvartaruditamadyakrodhabhayajvaraiḥ//  
 
 
 Su.6.18.69  vegāghātaśirodoṣaiścārtānāṃ
                            neṣyate+añjanam/ 
 rāgaruktimirāsrāvaśūlasaṃrambhasaṃbhavāt//  
 
 
 Su.6.18.70  nidrākṣaye kriyāśaktiṃ pravāte
                            dṛgbalakṣayam/ 
 rajodhūmahate rāgasrāvādhīmanthasaṃbhavam//  
 
 
 Su.6.18.71  saṃrambhaśūlau nasyānte śiroruji śirorujam/ 
 śiraḥsnāte+atiśīte ca ravāvanudite+api ca//  
 
 
 Su.6.18.72  doṣasthairyādapārthaṃ syāddoṣotkleśaṃ karoti
                            ca/ 
 ajīrṇe+apyevameva syāt srotomārgāvarodhanāt//  
 
 
 Su.6.18.73  doṣavegodaye dattaṃ kuryāttāṃstānupadravān/ 
 tasmāt pariharan doṣānañjanaṃ sādhu yojayet//  
 
 
 Su.6.18.74  lekhanasya viśeṣeṇa kāla eṣa prakīrtitaḥ/ 
 vyāpadaśca jayedetāḥ sekāścyotanalepanaiḥ//  
 
 
 Su.6.18.75  yathāsvaṃ dhūmakavalairnasyaiścāpi
                            samutthitāḥ/ 
 viśadaṃ laghvanāsrāvi kriyāpaṭu sunirmalam//  
 
 
 Su.6.18.76  saṃśāntopadravaṃ netraṃ viriktaṃ
                            samyagādiśet/ 
 jihmaṃ dāruṇadurvarṇaṃ srastaṃ rūkṣamatīva ca//  
 
 
 Su.6.18.77  netraṃ virekātiyoge syandate cātimātraśaḥ/ 
 tatra saṃtarpaṇaṃ kāryaṃ vidhānaṃ cānilāpaham//  
 
 
 Su.6.18.78  akṣi mandaviriktaṃ syādudagrataradoṣavat/ 
 dhūmanasyāñjanaistatra hitaṃ doṣāvasecanam//  
 
 
 Su.6.18.79  snehavarṇabalopetaṃ prasannaṃ doṣavarjitam/ 
 jñeyaṃ prasādane samyagupayukte+akṣi nirvṛtam//  
 
 
 Su.6.18.80  kiñciddhīnavikāraṃ syāttarpaṇāddhi
                            kṛtādati/ 
 tatra doṣaharaṃ rūkṣaṃ bheṣajaṃ śasyate mṛdu//  
 
 
 Su.6.18.81  sādhāraṇamapi jñeyamevaṃ ropaṇalakṣaṇam/ 
 prasādanavadācaṣṭe tasmin yukte+atibheṣajam//  
 
 
 Su.6.18.82  snehanaṃ ropaṇaṃ vā+api
                            hīnayuktamapārthakam/ 
 kartavyaṃ mātrayā tasmādañjanaṃ siddhimicchatā//  
 
 
 Su.6.18.83  puṭapākakriyādyāsu kriyāsveṣaiva(kriyāsvekaiva)
                            kalpanā/ 
 sahasraśaścāñjaneṣu bījenoktena pūjitāḥ//  
 
 
 Su.6.18.84  dṛṣṭerbalavivṛddhyarthaṃ yāpyarogakṣayāya
                            ca/ 
 rājārhānyañjanāgryāṇi nibodhemānyataḥ param//  
 
 
 Su.6.18.85  aṣṭau bhāgānañjanasya nīlotpalasamatviṣaḥ/ 
 auḍumbaraṃ śātakumbhaṃ rājataṃ ca samāsataḥ//  
 
 
 Su.6.18.86  ekādaśaitān bhāgāṃstu yojayet kuśalo
                            bhiṣak/ 
 mūṣākṣiptaṃ tadādhmātamāvṛtaṃ jātavedasi//  
 
 
 Su.6.18.87  khadirāśmantakāṅgarairgośakṛdbhirathāpi vā/ 
 gavāṃ śakṛdrase mūtre dadhni sarpiṣi mākṣike//  
 
 
 Su.6.18.88  tailamadyavasāmajjasarvagandhodakeṣu ca/ 
 drākṣārasekṣutriphalāraseṣu suhimeṣu ca//  
 
 
 Su.6.18.89  sārivādikaṣāye ca kaṣāye cotpalādike/ 
 niṣecayet pṛthak cainaṃ dhmātaṃ dhmātaṃ punaḥ punaḥ//  
 
 
 Su.6.18.90  tato+antarīkṣe saptāhaṃ plotabaddhaṃ sthitaṃ
                            jale/ 
 viśoṣya cūrṇayenmuktāṃ sphaṭikaṃ vidrumaṃ tathā//  
 
 
 Su.6.18.91  kālānusārivāṃ cāpi śucirāvāpya yogataḥ/ 
 etaccūrṇāñjanaṃ śreṣṭhaṃ nihitaṃ bhājane śubhe//  
 
 
 Su.6.18.92  dantasphaṭikavaidūryaśaṅkhaśailāsanodbhave/ 
 śātakumbhe+atha śārṅge vā rājate vā susaṃskṛte/ 
 sahasrapākavat pūjāṃ kṛtvā rājñaḥ prayojayet//  
 
 
 Su.6.18.93  tenāñjitākṣo nṛpatirbhavet sarvajanapriyaḥ/ 
 adhṛṣyaḥ sarvabhūtānāṃ dṛṣṭirogavivarjitaḥ//  
 
 
 Su.6.18.94  kuṣṭhaṃ candanamelāśca patraṃ
                            madhukamañjanam/ 
 meṣaśṛṅgasya puṣpāṇi vakraṃ ratnāpi sapta ca//  
 
 
 Su.6.18.95  utpalasya bṛhatyośca padmasyāpi ca keśaram/ 
 nāgapuṣpamuśīrāṇi pippalī tutthamuttamam//  
 
 
 Su.6.18.96  kukkuṭāṇḍakapālāni dārvīṃ pathyāṃ
                            sarocanām/ 
 maricānyakṣamajjānaṃ tulyāṃ ca gṛhagopikām//  
 
 
 Su.6.18.97  kṛtvā sūkṣmaṃ tataścūrṇaṃ nyasedabhyarcya
                            pūrvavat/ 
 etadbhadrodayaṃ nāma sadaivārhati bhūmipaḥ//  
 
 
 Su.6.18.98  vakraṃ samaricaṃ caiva māṃsīṃ śaileyameva
                            ca/ 
 tulyāṃśāni samānaistaiḥ samagraiśca manaḥśilā//  
 
 
 Su.6.18.99  patrasya bhāgāścatvāro dviguṇaṃ
                            sarvato+añjanam/ 
 tāvacca yaṣṭīmadhukaṃ pūrvavaccaitadañjanam//  
 
 
 Su.6.18.100  manaḥśilāṃ devakāṣṭhaṃ rajanyau
                            triphaloṣaṇam/ 
 lākṣālaśunamañjiṣṭhāsaindhavailāḥ samākṣikāḥ//  
 
 
 Su.6.18.101  rodhraṃ sāvarakaṃ cūrṇamāyasaṃ tāmrameva
                            ca/ 
 kālānusārivāṃ caiva kukkuṭāṇḍadalāni ca//  
 
 
 Su.6.18.102  tulyāni payasā piṣṭvā guṭikāṃ
                            kārayedbudhaḥ/ 
 kaṇḍūtimiraśuklārmaraktarājyupaśāntaye//  
 
 
 Su.6.18.103  kāṃsyāpamārjanamasī madhukaṃ saindhavaṃ
                            tathā/ 
 eraṇḍamūlaṃ ca samaṃ bṛhatyaṃśadvayānvitam//  
 
 
 Su.6.18.104  ājena payasā piṣṭvā tāmrapātraṃ
                            pralepayet/ 
 saptakṛtvastu tā vartyaśchāyāśuṣkā rujāpahāḥ//  
 
 
 Su.6.18.105 
                            pathyātutthakayaṣṭyāhvaistulyairmaricaṣoḍaśā/ 
 pathyā sarvavikāreṣu vartiḥ śītāmbupeṣitā//  
 
 
 Su.6.18.106  rasakriyāvidhānena yathoktavidhikovidaḥ/ 
 piṇḍāñjanāni kurvīta yathāyogamatandritaḥ// 
 
 iti suśrutasaṃhitāyāmuttaratantrāntargate śālākyatantre kriyākalpo
                        nāmāṣṭadaśo+adhyāyaḥ //18// 
 
 
                    ekonaviṃśatitamo+adhyāyaḥ/
                     Su.6.19.1  athāto nayanābhighātapratiṣedhaṃ
                        vyākhyāsyāmaḥ// 
 Su.6.19.2  yathovāca bhagavān
                        dhanvantariḥ// 
 
 Su.6.19.3  abhyāhate tu nayane bahudhā narāṇāṃ
                            saṃrambharāgatumulāsu rujāsu dhīmān/ 
 nasyāsyalepapariṣecanatarpaṇādyamuktaṃ punaḥ kṣatajapittajaśūlapathyam//
                         
 
 
 Su.6.19.4  dṛṣṭiprasādajananaṃ vidhimāśu kuryāt
                            snigdhairhimaiśca madhuraiśca tathā prayogai/ 
 svedāgnidhūmabhayaśokarujābhighātairabhyāhatāmapi tathaiva bhiṣak
                            cikitset//  
 
 
 Su.6.19.5  sadyohate nayana eṣa vidhistadūrdhvaṃ syanderito
                            bhavati doṣamavekṣya kāryaḥ/ 
 abhyāhataṃ nayanamīṣadathāsyabāṣpasaṃsveditaṃ bhavati tannirujaṃ
                            kṣaṇena//  
 
 
 Su.6.19.6  sādhyaṃ kṣataṃ paṭalamekamubhe tu kṛcchre trīṇi
                            kṣatāni paṭalāni vivarjayattu/ 
 syāt piccitaṃ ca nayanaṃ hyati cāvasannaṃ srastaṃ cyutaṃ ca hatadṛk ca
                            bhavettu yāpyam//  
 
 
 Su.6.19.7  vistīrṇadṛṣṭitanurāgamasatpradarśi sādhyaṃ
                            yathāsthitamanāviladarśanaṃ ca/ 
 prāṇoparodhavamanakṣutakaṇṭharodhairunnamyamāśu nayanaṃ yadatipraviṣṭam//
                         
 
 
 Su.6.19.8  netre vilambini vidhirvihitaḥ
                            purastāducchiṅghanaṃ śirasi vāryavasecanaṃ ca/ 
 ṣaṭsaptatirnayanajā ya ime pradiṣṭā rogā bhavantyamahatāṃ mahatāṃ ca
                            tebhyaḥ//  
 
 
 Su.6.19.9 
                            stanyaprakopakaphamārutapittaraktairbalākṣivartmabhava eva
                            kukūṇako+anyaḥ/ 
 mṛdnāti netramatikaṇḍumathākṣikūṭaṃ nāsālalāṭamapi tena śiśuḥ sa nityam//
                         
 
 
 Su.6.19.10  sūryaprabhāṃ na sahate sravati prabaddhaṃ
                            tasyāharedrudhiramāśu vinirlikhecca/ 
 kṣaudrāyutaiśca kaṭubhiḥ pratisārayettu mātuḥ śiśorabhihitaṃ ca vidhiṃ
                            vidadhyāt//  
 
 
 Su.6.19.11  taṃ vāmayettu madhusaindhavasaṃprayuktaiḥ pītaṃ
                            payaḥ khalu phalaiḥ kharamañjarīṇām//  
 
 
 Su.6.19.12  syātpippalīlavaṇamākṣikasaṃyutairvā nainaṃ
                            vamantamapi vāmayituṃ yateta/ 
 dattvā vacāmaśanadugdhabhuje prayojyamūrdhvaṃ tataḥ phalayutaṃ vamanaṃ
                            vidhijñaiḥ//  
 
 
 Su.6.19.13  jambvāmradhātryaṇudalaiḥ paridhāvanārthaṃ
                            kāryaṃ kaṣāyamavasecanameva cāpi/ 
 āścyotane ca hitamatra ghṛtaṃ guḍūcīsiddhaṃ tathā++āhurapi ca
                            triphalāvipakvam//  
 
 
 Su.6.19.14  nepālajāmaricaśaṅkharasāñjanāni
                            sindhuprasūtaguḍamākṣikasaṃyutāni/ 
 syādañjanaṃ madhurasāmadhukāmrakairvā kṛṣṇāyasaṃ ghṛtapayo madhu vā+api
                            dagdham//  
 
 
 Su.6.19.15  vyoṣaṃ palāṇḍu madhukaṃ lavaṇottamaṃ ca lākṣāṃ
                            ca gairikayutāṃ guṭikāñjanaṃ vā/ 
 nimbacchadaṃ madhukadārvi satāmralodhramicchanti cātra
                            bhiṣajo+añjanamaṃśatulyam//  
 
 
 Su.6.19.16  srotojaśaṅkhadadhisaindhavamardhapakṣaṃ śukraṃ
                            śiśornudati bhāvitamañjanena/ 
 syande kaphādabhihitaṃ kramamācarecca bālasya rogakuśalo+akṣigadaṃ
                            jighāṃsuḥ//  
 
 
 Su.6.19.17  samudra iva gambhīraṃ naiva śakyaṃ
                            cikitsitam/ 
 vaktuṃ niravaśeṣeṇa ślokānāmayutairapi//  
 
 
 Su.6.19.18  sahasrairapi vā
                            proktamarthamalpamatirnaraḥ/ 
 tarkagranthārtharahito naiva gṛhṇātyapaṇḍitaḥ//  
 
 
 Su.6.19.19  tadidaṃ bahugūḍhārthaṃ cikitsābījamīritam/ 
 kuśalenābhipannaṃ tadbahudhā+abhiprarohati//  
 
 
 Su.6.19.20  tasmānmatimatā nityaṃ
                            nānāśāstrārthadarśinā/ 
 sarvamūhyamagādhārthaṃ śāstramāgamabuddhinā// 
 
 iti suśrutasaṃhitāyāmuttaratantrāntargate śālākyatantre
                        nayanābhighātacikitsitaṃ nāmaikonaviṃśo+adhyāyaḥ //19// 
 
 
                     viṃśatitamo+adhyāyaḥ/
                     Su.6.20.1  athātaḥ
                        karṇagatarogavijñānīyamadhyāyaṃ vyākhyāsyāmaḥ// 
 Su.6.20.2  yathovāca bhagavān
                        dhanvantariḥ// 
 
 Su.6.20.3  karṇaśūlaṃ praṇādaśca bādhiryaṃ kṣveḍa eva
                            ca/ 
 karṇasrāvaḥ karṇakaṇḍūḥ karṇavarcastathaiva ca//  
 
 
 Su.6.20.4  kṛmikarṇapratināhau vidradhirdvividhastathā/ 
 karṇapākaḥ pūtikarṇastathaivārśaścaturvidham//  
 
 
 Su.6.20.5  karṇārbudaṃ saptavidhaṃ śophaścāpi
                            caturvidhaḥ/ 
 ete karṇagatā rogā aṣṭāviṃśatirīritāḥ//  
 
 
 Su.6.20.6  samīraṇaḥ śrotragato+anyathācaraḥ samantataḥ
                            śūlamatīva karṇayoḥ/ 
 karoti doṣaiśca yathāsvamāvṛtaḥ sa karṇaśūlaḥ kathito durācaraḥ//  
 
 
 Su.6.20.7  yadā tu nāḍīṣu vimārgamāgataḥ sa eva
                            śabdābhivahāsu tiṣṭhati/ 
 śrṇoti śabdān vividhāṃstadā naraḥ praṇādamenaṃ kathayanti cāmayam//  
 
 
 Su.6.20.8  sa eva śabdānuvahā yadā sirāḥ kaphānuyāto
                            vyanusṛtya tiṣṭhati/ 
 tadā narasyāpratikārasevino bhavettu bādhiryamasaṃśayaṃ khalu//  
 
 
 Su.6.20.9  śramāt kṣayādrūkṣakaṣāyabhojanāt samīraṇaḥ
                            śabdapathe pratiṣṭhitaḥ/ 
 viriktaśīrṣasya ca śītasevinaḥ karoti hi kṣveḍamatīva karṇayoḥ//  
 
 
 Su.6.20.10  śirobhighātādathavā nimajjato jale
                            prapākādayavā+api vidradheḥ/ 
 sravettu pūyaṃ śravaṇo+anilāvṛtaḥ sa karṇasaṃsrāva iti prakīrtitaḥ//  
 
 
 Su.6.20.11  kaphena kaṇḍūḥ pracitena karṇayorbhṛśaṃ bhavet
                            srotasi karṇasaṃjñite/ 
 viśoṣite śleṣmaṇi pittatejasā nṛṇāṃ bhavet srotasi karṇagūthakaḥ//  
 
 
 Su.6.20.12  sa karṇaviṭko dravatāṃ yadā gato vilāyito
                            ghrāṇamukhaṃ prapadyate/ 
 tadā sa karṇapratināhasaṃjñito bhavedvikāraḥ śiraso+abhitāpanaḥ//  
 
 
 Su.6.20.13  yadā tu mūrcchantyathavā+api jantavaḥ
                            sṛjantyapatyānyathavā+api makṣikāḥ/ 
 tadañjanatvācchravaṇo nirucyate bhiṣagbhirādyaiḥ kṛmikarṇako gadaḥ//  
 
 
 Su.6.20.14  kṣatābhighātaprabhavastu vidradhirbhavettathā
                            doṣakṛto+aparaḥ punaḥ/ 
 saraktapītāruṇamasramāsravet pratodadhūmāyanadāhacopavān//  
 
 
 Su.6.20.15  bhavet prapākaḥ khalu pittakopato
                            vikothavikledakaraśca karṇayoḥ/ 
 sthite kaphe srotasi pittatejasaḥ vilāyyamāne bhṛśasaṃpratāpavān//  
 
 
 Su.6.20.16  avedano vā+apyathavā savedano ghanaṃ sravet
                            pūti ca pūtikarṇakaḥ/ 
 pradiṣṭaliṅgānyaraśāṃsi tattvatastathaiva śophārbudaliṅgamīritam/ 
 mayā purastāt prasamīkṣya yojayedihaiva tāvat prayato bhiṣagvaraḥ// 
 
 iti suśrutasaṃhitāyāmuttaratantrāntargate śālākyatantre
                        karṇagatarogavijñānīyo nāma viṃśatitamo+adhyāyaḥ //20// 
 
 
                    ekoviṃśatitamo+adhyāyaḥ/
                     Su.6.21.1  athātaḥ karṇagatarogapratiṣedhaṃ
                        vyākhyāsyāmaḥ// 
 Su.6.21.2  yathovāca bhagavān
                        dhanvantariḥ// 
 
 Su.6.21.3  sāmānyaṃ karṇarodheṣu ghṛtapānaṃ rasāyanam/ 
 avyāyāmo+aśiraḥsnānaṃ brahmacaryamakatthanam//  
 
 
 Su.6.21.4  karṇaśūle praṇāde ca bādhiryakṣveḍayorapi/ 
 caturṇāmapi rogāṇāṃ sāmānyaṃ bheṣajaṃ viduḥ//  
 
 
 Su.6.21.5  snigdhaṃ vātaharaiḥ svedairnaraṃ
                            snehavirecitam/ 
 nāḍīsvedairupacaretpiṇḍasvedaistathaiva ca//  
 
 
 Su.6.21.6 
                            bilvairaṇḍārkavarṣābhūdadhitthonmattaśigrubhiḥ/ 
 bastagandhāśvagandhābhyāṃ tarkārīyavaveṇubhiḥ//  
 
 
 Su.6.21.7  āranālaśṛtairebhirnāḍīsvedaḥ prayojitaḥ/ 
 kaphavātasamutthānaṃ karṇaśūlaṃ nirasyati//  
 
 
 Su.6.21.8  mīnakukkuṭalāvānāṃ māṃsajaiḥ payasā+api vā/ 
 piṇḍaiḥ svedaṃ ca kurvīta karṇaśūlanivāraṇam//  
 
 
 Su.6.21.9  aśvatthapatrakhallaṃ vā vidhāya
                            bahupatrakam/ 
 tadaṅgāraiḥ susaṃpūrṇaṃ nidadhyāchravaṇopari//  
 
 
 Su.6.21.10  yattailaṃ cyavate tasmāt
                            khallādaṅgāratāpitāt/ 
 tat prāptaṃ śravaṇasrotaḥ sadyo gṛhṇāti vedanām//  
 
 
 Su.6.21.11  kṣaumaguggulvagurubhiḥ saghṛtairdhūpayecca
                            tam/ 
 bhaktopari hitaṃ sarpirbastikarma ca pūjitam//  
 
 
 Su.6.21.12  niranno niśi tatsarpiḥ pītvopari pibet
                            payaḥ/ 
 mūrdhvastiṣu nasye ca mastiṣke pariṣecane//  
 
 
 Su.6.21.13  śatapākaṃ balātailaṃ praśastaṃ cāpi
                            bhojane/ 
 kaṇṭakārīmajākṣīre paktvā kṣīreṇa tena ca//  
 
 
 Su.6.21.14  vipacet kukkuṭavasāṃ karṇayostatprapūraṇam/ 
 taṇḍulīyakamūlāni phalamaṅkolajaṃ tathā//  
 
 
 Su.6.21.15  ahiṃsākendukānmūlaṃ saralaṃ devadāru ca/ 
 laśunaṃ śṛṅgaveraṃ ca tathā vaṃśāvalekhanam//  
 
 
 Su.6.21.16  kalkaireṣāṃ tathā+amlaiśca pacet snehaṃ
                            caturvidham/ 
 vedanāyāḥ praśāntyarthaṃ hitaṃ tatkarṇapūraṇam//  
 
 
 Su.6.21.17  laśunārdrakaśigrūṇāṃ muraṅgyā mūlakasya ca/ 
 kadalyāḥ svarasaḥ śreṣṭhaḥ kaduṣṇaḥ karṇapūraṇe//  
 
 
 Su.6.21.18  śṛṅgaverarasaḥ kṣaudraṃ saindhavaṃ tailameva
                            ca/ 
 kaduṣṇaṃ karṇayordeyametadvā vedanāpaham//  
 
 
 Su.6.21.19  vaṃśāvalekhanāyukte mūtre cājāvike bhiṣak/ 
 sarpiḥ pacettena karṇaṃ pūrayet karṇaśūlinaḥ//  
 
 
 Su.6.21.20  mahataḥ pañcamūlasya kāṇḍamaṣṭādaśāṅgulam/ 
 kṣaumeṇāveṣṭya saṃsicya tailenādīpayettataḥ//  
 
 
 Su.6.21.21  yattailaṃ cyavate tebhyo dhṛtebhyo
                            bhājanopari/ 
 jñeyaṃ taddīpikātailaṃ sadyo gṛhṇāti vedanām//  
 
 
 Su.6.21.22  kuryādevaṃ bhadrakāṣṭhe kuṣṭhe kāṣṭhe ca
                            sārale/ 
 matimān dīpikātailaṃ karṇaśūlanibarhaṇam//  
 
 
 Su.6.21.23  arkāṅkurānamlapiṣṭāṃstailāktān
                            lavaṇānvitān/ 
 sannidadhyāt sruhīkāṇḍe korite tacchadāvṛte//  
 
 
 Su.6.21.24  puṭapākakramasvinnān pīḍayedārasāgamāt/ 
 sukhoṣṇaṃ tadrasaṃ karṇe dāpayecchūlaśāntaye//  
 
 
 Su.6.21.25  kapitthamātuluṅgāmlaśṛṅgaverarasaiḥ
                            śubhaiḥ/ 
 sukhoṣṇaiḥ pūrayet karṇaṃ tacchūlavinivṛttaye//  
 
 
 Su.6.21.26  karṇaṃ koṣṇena cukreṇa pūrayet
                            karṇaśūlinaḥ/ 
 samudraphenacūrṇena yuktyā cāpyavacūrṇayet//  
 
 
 Su.6.21.27  aṣṭānāmiha mūtrāṇāṃ mūtreṇānyatamena tu/ 
 koṣṇena pūrayet karṇaṃ karṇaśūlopaśāntaye//  
 
 
 Su.6.21.28  mūtreṣvamleṣu vātaghne gaṇe ca kvathite
                            bhiṣak/ 
 paceccaturvidhaṃ snehaṃ pūraṇaṃ tacca karṇayoḥ//  
 
 
 Su.6.21.29  etā eva kriyāḥ kuryāt pittaghnaiḥ
                            pittasaṃyute/ 
 kākolyādau daśakṣīraṃ tiktaṃ cātra hitaṃ haviḥ//  
 
 
 Su.6.21.30  kṣīravṛkṣapravāleṣu madhuke candane tathā/ 
 kalkakvāthe paraṃ pakvaṃ śarkarāmadhukaiḥ saraiḥ//  
 
 
 Su.6.21.31  iṅgudīsarṣapasnehau sakaphe pūraṇe hitau/ 
 tiktauṣadhānāṃ yūṣāśca svedāśca kaphanāśanāḥ//  
 
 
 Su.6.21.32  surasādau kṛtaṃ tailaṃ pañcamūle mahatyapi/ 
 mātuluṅgarasaḥ śuktaṃ laśunārdrakayo rasaḥ//  
 
 
 Su.6.21.33  ekaikaḥ pūraṇe pathyastailaṃ teṣvapi vā
                            kṛtam/ 
 tīkṣṇā mūrdhavirekāśca kavalāścātra pūjitāḥ//  
 
 
 Su.6.21.34  karṇaśūlavidhiḥ kṛtsnaḥ pittaghnaḥ
                            śoṇitāvṛte/ 
 śūlapraṇādabādhiryakṣveḍānāṃ tu prakīrtitam//  
 
 
 Su.6.21.35  sāmānyato viśeṣeṇa †  bādhirye pūraṇaṃ śṛṇu/ 
 gavāṃ mūtreṇa bilvāni piṣṭvā tailaṃ vipācayet//  
 
 
 Su.6.21.36  sajalaṃ ca sadugdhaṃ ca bādhirye
                            karṇapūraṇam/ 
 sitāmadhukabimbībhiḥ siddhaṃ vā++āje payasyapi//  
 
 
 Su.6.21.37  bimbīkvāthe vimathyoṣṇaṃ śītībhūtaṃ
                            taduddhṛtam/ 
 punaḥ paceddaśakṣīraṃ sitāmadhukacandanaiḥ//  
 
 
 Su.6.21.38  bilvāmbugāḍhaṃ tattailaṃ bādhirye
                            karṇapūraṇam/ 
 vakṣyate yaḥ pratiśyāye vidhiḥ so+apyatra pūjitaḥ//  
 
 
 Su.6.21.39  vātavyādhiṣu yaścokto vidhiḥ sa ca hito
                            bhavet/ 
 karṇasrāve pūtikarṇe tathaiva kṛmikarṇake//  
 
 
 Su.6.21.40  samānaṃ karma kurvīta yogān vaiśeṣikānapi/ 
 śirovirecanaṃ caiva dhūpanaṃ pūraṇaṃ tathā//  
 
 
 Su.6.21.41  pramārjanaṃ dhāvanaṃ ca vīkṣya
                            vīkṣyāvcārayet/ 
 rājavṛkṣāditoyena surasādigaṇena vā//  
 
 
 Su.6.21.42  karṇaprakṣālanaṃ kāryaṃ cūrṇaireṣāṃ ca
                            pūraṇam/ 
 kvāthaṃ pañjcakaṣāyaṃ tu kapittharasayojitam//  
 
 
 Su.6.21.43  karṇasrāve praśaṃsanti pūraṇaṃ madhunā
                            saha/ 
 sarjatvakcūrṇasaṃyuktaḥ kārpāsīphalajo rasaḥ//  
 
 
 Su.6.21.44  yojito madhunā vā+api karṇasrāve
                            praśasyate/ 
 lākṣā rasāñjanaṃ sarjaścūrṇitaṃ karṇapūraṇam//  
 
 
 Su.6.21.45  saśaivalaṃ mahāvṛkṣajambvāmraprasavāyutam/ 
 kulīrakṣaudramaṇḍūkīsiddhaṃ tailaṃ ca pūjitam//  
 
 
 Su.6.21.46  tindukānyabhayā rodhraṃ samaṅgā++āmalakaṃ
                            madhu/ 
 pūraṇaṃ cātra † 
                            pathyaṃ syātkapittharasayojitam//  
 
 
 Su.6.21.47  rasamāmrakapitthānāṃ madhūkadhavaśālajam/ 
 pūraṇārthaṃ praśaṃsanti tailaṃ vā tairvipācitam//  
 
 
 Su.6.21.48  priyaṅgumadhukāmbaṣṭhādhātakīśilaparṇibhiḥ/ 
 mañjiṣṭhālobhralākṣābhiḥ kapitthasya rasena vā//  
 
 
 Su.6.21.49  pacettailaṃ tadāsrāvamavagṛhṇāti pūraṇāt/ 
 ghṛtaṃ rasāñjnaṃ nāryāḥ kṣīreṇa madhusaṃyutam//  
 
 
 Su.6.21.50  tatpraśastaṃ cirotthe+api sāsrāve
                            pūtikarṇake/ 
 nirguṇḍīsvarasastailaṃ sindhurdhūmarajo guḍaḥ//  
 
 
 Su.6.21.51  pūraṇaḥ pūtikarṇasya śamano madhusaṃyutaḥ/ 
 kṛmikarṇakanāśārthaṃ kṛmighnaṃ yojayedvidhim//  
 
 
 Su.6.21.52  vārtākudhūmaśca hitaḥ sārṣapasneha eva ca/ 
 kṛmighnaṃ haritālena gavāṃ mūtrayutena ca//  
 
 
 Su.6.21.53  gugguloḥ karṇadaurgandhye dhūpanaṃ
                            śreṣṭhamucyate/ 
 chardanaṃ dhūmapānaṃ ca kavalasya ca dhāraṇam//  
 
 
 Su.6.21.54  karṇakṣveḍe hitaṃ tailaṃ sārṣapaṃ caiva
                            pūraṇam/ 
 vidradhau cāpi kurvīta vidradhyuktaṃ cikitsitam//  
 
 
 Su.6.21.55  prakledya dhīmāṃstailena svedena pravilāyya
                            ca/ 
 śodhayetkarṇaviṭkaṃ tu bhiṣak samyak śalākayā//  
 
 
 Su.6.21.56  nāḍīsvedo+atha vamanaṃ dhūmo
                            mūrdhavirecanam/ 
 vidhiśca kaphahṛtsarvaḥ karṇakaṇḍūmapohati//  
 
 
 Su.6.21.57  atha karṇapratīnāhe snehasvedau prayojayet/ 
 tato viriktaśirasaḥ kriyāṃ prāptāṃ samācaret//  
 
 
 Su.6.21.58  karṇapākasya bhaiṣajyaṃ
                            kuryātpittavisarpavat/ 
 karṇacchidre vartamānaṃ kīṭaṃ kledamalādi vā//  
 
 
 Su.6.21.59  śṛṅgeṇāpahareddhīmānathavā+api śalākayā/ 
 śeṣāṇāṃ tu vikārāṇāṃ prāk cikitsitamīritam// 
 
 iti suśrutasaṃhitāyāmuttaratantrāntargate śālākyatantre
                        karṇagatarogapratiṣedho nāmaikaviṃśo+adhyāyaḥ //21// 
 
 
                    dvāviṃśatitamo+adhyāyaḥ//
                     Su.6.22.1  athāto
                        nāsāgatarogavijñānīyamadhyāyaṃ vyākhyāsyāmaḥ// 
 Su.6.22.2  yathovāca bhagavān
                        dhanvantariḥ// 
 
 Su.6.22.3  apīnasaḥ pūtinasyaṃ †  nāsāpākastathaiva ca/ 
 tathā śoṇitapittaṃ ca pūyaśoṇitameva ca//  
 
 
 Su.6.22.4  kṣavathurbhraṃśathurdīpto nāsānāhaḥ
                            parisravaḥ/ 
 nāsāśoṣeṇa sahitā daśaikāśceritā gadāḥ//  
 
 
 Su.6.22.5  catvāryarśāṃsi catvāraḥ śophāḥ saptārbudāni
                            ca/ 
 pratiśyāyāśca ye pañca vakṣyante sacikitsitāḥ/ 
 † ekatriṃśanmitāste
                            tu nāsārogāḥ prakīrtitāḥ//  
 
 
 Su.6.22.6  ānahyate yasya vidhūpyate ca praklidyate
                                śuṣyati †  cāpi
                            nāsā/ 
 na vetti yo gandharasāṃśca janturjuṣṭaṃ vyavasyettamapīnasena//  
 
 
 Su.6.22.7  taṃ cānilaśleṣmabhavaṃ vikāraṃ brūyāt
                            pratiśyāyasamānaliṅgam/ 
 doṣairvidagdhairlatālumūle saṃvāsito yasya samīraṇastu//  
 
 
 Su.6.22.8  nireti pūtirmukhanāsikābhyāṃ taṃ pūtināsaṃ
                            pravadanti rogam/ 
 vrāṇāśritaṃ pittamarūṃṣi kuryādyasmin vikāre balavāṃśca pākaḥ//  
 
 
 Su.6.22.9  taṃ nāsikāpākamiti vyavasyedvikledakothāvapi
                            yatra dṛṣṭau/ 
 caturvidhaṃ dviprabhavaṃ vakṣyāmi bhūyaḥ khalu raktapittam//  
 
 
 Su.6.22.10  doṣairvidagdhairathavā+api
                            jantorlalāṭadeśe+abhihatasya taistu/ 
 nāsā sravet pūyamasṛgvimiśraṃ taṃ pūyaraktaṃ pravadanti rogam//  
 
 
 Su.6.22.11  ghrāṇāśrite marmaṇi saṃpraduṣṭe †  yasyānilo nāsikayā
                            nireti//  
 
 
 Su.6.22.12  kaphānuyāto bahuśaḥ saśabdastaṃ rogamāhuḥ
                            kṣavathuṃ vidhijñāḥ/ 
 tīkṣṇopayogādatijighrato vā bhāvān kaṭūnarkanirīkṣaṇādvā//  
 
 
 Su.6.22.13  sūtrādibhirvā taruṇāsthimarmaṇyudghāṭite+anyaḥ
                            kṣavathurnireti/ 
 prabhraśyate nāsikayaiva yaśca †  sāndro vidagdho lavaṇaḥ kaphastu//  
 
 
 Su.6.22.14  prāk saṃcito mūrdhani pittataptastaṃ
                            bhraṃśathuṃ vyādhimudāharanti/ 
 ghrāṇe bhṛśaṃ dāhasamanvite tu viniḥsareddhūma iveha vāyuḥ//  
 
 
 Su.6.22.15  nāsā pradīpteva ca yasya jantorvyādhiṃ tu taṃ
                            dīptamudāharanti/ 
 kaphāvṛto vāyurudānasaṃjño yadā svamārge viguṇaḥ sthitaḥ syāt//  
 
 
 Su.6.22.16  ghrāṇaṃ vṛṇotīva tadā sa rogo nāsāpratīnāha iti
                            pradiṣṭaḥ/ 
 ajasramacchaṃ salilaprakāśaṃ yasyāvivarṇe sravatīha nāsā//  
 
 
 Su.6.22.17  rātrau viśeṣeṇa hi taṃ vikāraṃ
                            nāsāparisrāvamiti vyavasyet/ 
 ghrāṇāśrite śleṣmaṇi mārutena pittena gāḍhaṃ pariśoṣite ca//  
 
 
 Su.6.22.18  samucchvasityūrdhvamadhaśca kṛcchrādyastasya
                            nāsāpariśoṣa uktaḥ/ 
 doṣaiśtribhistaiḥ pṛthagekaśaśca brūyāttathā+arśāṃsi tathaiva śophān//
                         
 
 
 Su.6.22.19  śālākyasiddhāntamavekṣya cāpi sarvātmakaṃ
                            saptamamarbudaṃ tu/ 
 rogaḥ pratiśyāya ihopadiṣṭaḥ sa vakṣyate pañcavidhaḥ purastāt//  
 
 
 Su.6.22.20  (nāsāsrotogatā rogāstriṃśadekaśca kīrtitāḥ/ 
 srotaḥpathe yadvipulaṃ kośavaccārbudaṃ bhavet † //)  
 
 
 Su.6.22.21  śophāstu śophavijñānā
                            nāsāsrotovyavasthitāḥ/ 
 nidāne+arśāṃsi nirdiṣṭānyevaṃ tāni vibhāvayet// 
 
 iti suśrutasaṃhitāyāmuttaratantrāntargate śālākyatantre
                        nāsāgatarogavijñānīyo nāma dvāviṃśo+adhyāyaḥ //22// 
 
 
                    trayoviṃśatitamo+adhyāyaḥ/
                     Su.6.23.1  athāto nāsāgatarogapratiṣedhaṃ
                        vyākhyāsyāmaḥ// 
 Su.6.23.2  athovāca bhagavān dhanvantariḥ//  
 
 Su.6.23.3  pūrvoddiṣṭe pūtinasye ca jantoḥ snehasvedau
                            chardanaṃ sraṃsanaṃ ca/ 
 yuktaṃ bhaktaṃ tīkṣṇamalpaṃ laghu syāduṣṇaṃ toyaṃ dhūmapānaṃ ca kāle//
                         
 
 
 Su.6.23.4  hiṅgu vyoṣaṃ vatsakākhyaṃ śivāṭī lākṣā bījaṃ
                            saurabhaṃ kaṭphalaṃ ca/ 
 ugrā kuṣṭhaṃ tīkṣṇagandhā viḍaṅgaṃ śreṣṭhaṃ nityaṃ cāvapīḍe karañjam//
                         
 
 
 Su.6.23.5  etairdravyaiḥ sārṣapaṃ mūtrayuktaṃ tailaṃ
                            dhīmānnasyahetoḥ paceta/ 
 nāsāpāke pittahṛtsaṃvidhānaṃ kāryaṃ sarvaṃ bāhyamābhyantaraṃ ca//  
 
 
 Su.6.23.6  hṛtvā raktaṃ kṣīravṛkṣatvacaśca sājyāḥ sekā
                            yojanīyāśca lepāḥ/ 
 vakṣyāmyūrdhvaṃ raktapītopaśāntiṃ nāḍīvatsyāt pūyarakte cikitsā//  
 
 
 Su.6.23.7  vānte samyak cāvapīḍaṃ vadanti tīkṣṇaṃ dhūmaṃ
                            śodhanaṃ cātra nasyam/ 
 kṣepyaṃ nasyaṃ mūrdhavairecanīyairnāḍyā cūrṇaṃ kṣavathau bhraṃśathau ca//
                         
 
 
 Su.6.23.8  kuryāt svedān mūrdhni vātāmayaghnān snigdhān
                            dhūmān yadyanyaddhitaṃ ca/ 
 dīpte roge paittikaṃ saṃvidhānaṃ kuryāt sarvaṃ svādu yacchītalaṃ ca//
                         
 
 
 Su.6.23.9  nāsānāhe snehapānaṃ pradhānaṃ snigdhā dhūmā
                            mūrdhabastiśca nityam/ 
 balātailaṃ sarvathaivopayojyaṃ vātavyādhāvanyaduktaṃ ca yadyat//  
 
 
 Su.6.23.10  nāsāsrāve ghrāṇataścūrṇamuktaṃ nāḍyā deyaṃ
                            yo+avapīḍaśca tīkṣṇaḥ/ 
 tīkṣṇaṃ dhūmaṃ devadārvagnikābhyāṃ māṃsaṃ vā++ājaṃ yuktamatrādiśanti//
                         
 
 
 Su.6.23.11  nāsāśoṣe kṣīrasarpiḥ pradhānaṃ siddhaṃ tailaṃ
                            cāṇukalpena nasyam/ 
 sarpiḥpānaṃ bhojanaṃ jāṅgalaiśca snehaḥ svedaḥ snaihikaścāpi dhūmaḥ//
                         
 
 
 Su.6.23.12  śeṣān rogān ghrāṇajān sanniyaccheduktaṃ teṣāṃ
                            yadyathā saṃvidhānam// 
 
 iti suśrutasaṃhitāyāmuttaratantrāntargate śālākyatantre
                        nāsāgatarogapratiṣedho nāma trayoviṃśo+adhyāyaḥ //23// 
 
 
                    caturviṃśatitamo+adhyāyaḥ/
                     Su.6.24.1  athātaḥ pratiśyāyapratiṣedhaṃ
                        vyākhyāsyāmaḥ// 
 Su.6.24.2  yathovāca bhagavān
                        dhanvantariḥ// 
 
 Su.6.24.3  nārīprasaṅgaḥ śiraso+abhitāpo dhūmo rajaḥ
                            śītamatipratāpaḥ/ 
 saṃdhāraṇaṃ mūtrapurīṣayośca sadyaḥ pratiśyāyanidānamuktam//  
 
 
 Su.6.24.4  cayaṃ gatā mūrdhani mārutādayaḥ pṛthak
                            samastāśca tathaiva śoṇitam/ 
 prakopyamāṇā vividhaiḥ prakopaṇairnṛṇāṃ pratiśyāyakarā bhavanti hi//  
 
 
 Su.6.24.5  śirogurutvaṃ kṣavathoḥ pravartanaṃ
                            tathā+aṅgamardaḥ parihṛṣṭaromatā/ 
 upadravāścāpyapare pṛthagvidhā nṛṇāṃ pratiśyāyapuraḥsarāḥ smṛtāḥ//  
 
 
 Su.6.24.6  ānaddhā pihitā nāsā tanusrāvapravartinī/ 
 galatālvoṣṭhaśoṣaśca nistodaḥ śaṅkhayostathā//  
 
 
 Su.6.24.7  svaropaghātaśca bhavet
                            pratiśyāye+anilātmake/ 
 uṣṇaḥ sapītakaḥ srāvo ghrāṇāt sravati paittike//  
 
 
 Su.6.24.8  kṛśo+atipāṇḍuḥ santapto
                            bhavettṛṣṇānipīḍitaḥ(tṛṣṇābhipīḍitaḥ)/ 
 sadhūmaṃ sahasā vahniṃ vamatīva ca mānavaḥ//  
 
 
 Su.6.24.9  kaphaḥ kaphakṛte ghrāṇācchuklaḥ śītaḥ
                            sravenmuhuḥ/ 
 śuklāvabhāsaḥ śūnākṣo bhavedguruśiromukhaḥ//  
 
 
 Su.6.24.10  śirogalauṣṭhatālūnāṃ kaṇḍūyanamatīva ca/ 
 bhūtvā bhūtvā pratiśyāyo yo+akasmādvinivartate//  
 
 
 Su.6.24.11  saṃpakvo vā+apyapakvo vā sa sarvaprabhavaḥ
                            smṛtaḥ/ 
 liṅgāni caiva sarveṣāṃ pīnasānāṃ ca sarvaje//  
 
 
 Su.6.24.12  raktaje tu pratiśyāye raktāsrāvaḥ
                            pravartate/ 
 tāmrākṣaśca bhavejjantururoghātaprapīḍitaḥ//  
 
 
 Su.6.24.13  durgandhocchvāsavadanastathā gandhānna vetti
                            ca/ 
 mūrcchanti cātra kṛmayaḥ śvetāḥ  † snigdhāstathā+aṇavaḥ//  
 
 
 Su.6.24.14  kṛmimūrdhavikāreṇa samānaṃ cāsya lakṣaṇam/ 
 praklidyati punarnāsā puanaśca pariśuṣyati//  
 
 
 Su.6.24.15  muhurānahyate cāpi muhurvivriyate tathā/ 
 niḥśvāsocchvāsadaurgandhyaṃ tathā gandhānna vetti ca//  
 
 
 Su.6.24.16  evaṃ duṣṭapratiśyāyaṃ jānīyāt
                            kṛcchrasādhanam/ 
 sarva eva pratiśyāyā narasyāpratikāriṇaḥ//  
 
 
 Su.6.24.17  kālena rogajananā jāyante duṣṭapīnasāḥ/ 
 bādhiryamāndhyamaghrāṇaṃ ghorāṃśca nayanāmayān/ 
 kāsāgnisādaśophāṃśca vṛddhāḥ kurvanti pīnasāḥ//  
 
 
 Su.6.24.18  navaṃ pratiśyāyamapāsya sarvamupācaret sarpiṣa
                            eva pānaiḥ/ 
 svedairvicitrairvamanaiśca yuktaiḥ kālopapannairavapīḍanaiśca//  
 
 
 Su.6.24.19  apacyamānasya hi pācanārthaṃ svedo
                            hito+amlairahimaṃ ca bhojyam/ 
 niṣevyamāṇaṃ payasā++ārdrakaṃ vā saṃpācayedikṣuvikārayogaiḥ//  
 
 
 Su.6.24.20  pakvaṃ ghanaṃ cāpyavalambamānaṃ
                            śirovirekairapakarṣayettam/ 
 virecanāsthāpanadhūmapānairavekṣya doṣān kavalagrahaiśca//  
 
 
 Su.6.24.21  nivātaśayyāsanaceṣṭanāni mūrdhno gurūṣṇaṃ ca
                            tathaiva vāsaḥ/ 
 tīkṣṇā virekāḥ śirasaḥ sadhūmā rūkṣaṃ  † yavānnaṃ vijayā ca sevyā//  
 
 
 Su.6.24.22 
                            śītāmbuyoṣicchiśirāvagāhacintātirūkṣāśanavegarodhān/ 
 śokaṃ ca madyāni navāni caiva vivarjayet pīnasarogajuṣṭaḥ//  
 
 
 Su.6.24.23 
                            chardyaṅgasādajvaragauravārtamarocakāratyatisārayuktam/ 
 vilaṅghanaiḥ pācanadīpanīyairupācaret pīnasinaṃ yathāvat//  
 
 
 Su.6.24.24  bahudravairvātakaphopasṛṣṭaṃ pracchardayet
                            pīnasinaṃ vayaḥstham/ 
 upadravāṃścāpi yathopadeśaṃ svairbheṣajairbhojanasaṃvidhānaiḥ/ 
 jayedviditvā mṛdutāṃ gateṣu prāglakṣaṇeṣūktamathādiśecca//  
 
 
 Su.6.24.25  vātike tu pratiśyāye pibet
                            sarpiryathākramam/ 
 pañcabhirlavaṇaiḥ siddhaṃ prathamena gaṇena ca//  
 
 
 Su.6.24.26  nasyādiṣu vidhiṃ kṛtsnamavekṣetārditeritam/ 
 pittaraktotthayoḥ peyaṃ sarpirmadhurakaiḥ śṛtam//  
 
 
 Su.6.24.27  pariṣekān pradehāṃśca kuryādapi ca śītalān/ 
 śrīsarjarasapattaṅgapriyaṅgumadhuśarkarāḥ//  
 
 
 Su.6.24.28  drākṣāmadhūlikāgojīśrīparṇīmadhuphaistathā/ 
 yujyante kavalāścātra vireko madhurairapi//  
 
 
 Su.6.24.29  dhavatvaktriphalāśyāmātilvakairmadhukena
                            ca/ 
 śrīparṇīrajanīmiśraiḥ kṣīre daśaguṇe pacet//  
 
 
 Su.6.24.30  tailaṃ kālopapannaṃ tannasyaṃ
                            syādanayorhitam/ 
 kaphaje sarpiṣā snigdhaṃ tilamāṣavipakvayā//  
 
 
 Su.6.24.31  yavāgvā vāmayedvāntaḥ kaphaghnaṃ
                            kramamācaret/ 
 ubhe bale bṛhatyau ca viḍaṅgaṃ satrikaṇṭakam//  
 
 
 Su.6.24.32  śvetāmūlaṃ  † sadābhadrāṃ varṣabhūṃ cātra saṃharet/ 
 tailamebhirvipakvaṃ tu nasyamasyopakalpayet//  
 
 
 Su.6.24.33  saralākiṇihīdārunikumbheṅgudibhiḥ kṛtāḥ/ 
 vartayaścopayojyāḥ syurdhūmapāne yathāvidhi//  
 
 
 Su.6.24.34  sarpīṃṣi kaṭutiktāni tīkṣṇadhūmāḥ kaṭūni
                            ca/ 
 bheṣajānyupayuktāni hanyuḥ sarvaprakopajam//  
 
 
 Su.6.24.35  rasāñjane sātiviṣe mustāyāṃ bhadradāruṇi/ 
 tailaṃ vipakvaṃ nasyārthe vidadhyāccātra buddhimān//  
 
 
 Su.6.24.36  mustā tejovatī pāṭhā kaṭphalaṃ kaṭukā vacā/ 
 sarṣapāḥ pippalīmūlaṃ pippalyaḥ saindhavāgnikau//  
 
 
 Su.6.24.37  tutthaṃ karañjabījaṃ ca lavaṇaṃ bhadradāru
                            ca/ 
 etaiḥ kṛtaṃ kaṣāyaṃ tu kavale saṃprayojayet//  
 
 
 Su.6.24.38  hitaṃ mūrdhavireke ca tailamebhirvipācitam/ 
 kṣīramardhajale kvāthyaṃ jāṅgalairmṛgapakṣibhiḥ//  
 
 
 Su.6.24.39  puṣpairvimiśraṃ
                            jalajairvātaghnairauṣadhairapi/ 
 hime kṣīrāvaśiṣṭe+asmin ghṛtamutpādya yatnataḥ//  
 
 
 Su.6.24.40  sarvagandhasitānantāmadhukaṃ †  candanaṃ
                            tathā/ 
 āvāpya vipacedbhūyo daśakṣīraṃ tu tadghṛtam//  
 
 
 Su.6.24.41  nasye prayuktamudriktān pratiśyāyān
                            vyapohati/ 
 yathāsvaṃ doṣaśamanaistailaṃ kuryācca yatnataḥ//  
 
 
 Su.6.24.42  samūtrapittāścoddiṣṭāḥ kriyāḥ kṛmiṣu
                            yojayet/ 
 yāpanārthaṃ kṛmighnāni bheṣajāni ca buddhimān// 
 
 iti suśrutasaṃhitāyāmuttaratantrāntargate śālākyatantre
                        pratiśyāyapratiṣedho nāma caturviṃśatitamo+adhyāyaḥ //24// 
 
 
                    pañcaviṃśatitamo+adhyāyaḥ/
                     
 Su.6.25.1  athātaḥ śirorogavijñānīyamadhyāyaṃ
                            vyākhyāsyāmaḥ//  
 
 
 Su.6.25.2  yathovāca bhagavān dhanvantariḥ//  
 
 
 Su.6.25.3  śiro rujati martyānāṃ
                            vātapittakaphaistribhiḥ/ 
 sannipātena raktena kṣayeṇa krimibhistathā//  
 
 
 Su.6.25.4  sūryāvartānantavātārdhāvabhedakaśaṅkhakaiḥ/ 
  ekādaśaprakārasya † 
                            lakṣaṇaṃ saṃpravakṣyate//  
 
 
 Su.6.25.5  yasyānimittaṃ śiraso rujaśca bhavanti tīvrā niśi
                            cātimātram/ 
 bandhopatāpaiśca bhavedviśeṣaḥ śirobhitāpaḥ sa samīraṇena//  
 
 
 Su.6.25.6  yasyoṣṇamaṅgāracitaṃ yathaiva  † dahyeta dhūpyeta
                            śiroksināsam/ 
 śītena rātrau ca bhavedviśeṣaḥ śirobhitāpaḥ sa tu pittakopāt//  
 
 
 Su.6.25.7  śirogalaṃ yasya kaphopadigdhaṃ guru
                            pratiṣṭabdhamatho himaṃ ca/ 
 śūnākṣikūṭaṃ vadanaṃ ca yasya śirobhitāpaḥ sa kaphaprakopāt//  
 
 
 Su.6.25.8  śirobhitāpe tritayapravṛtte sarvāṇi liṅgāni
                                samudbhavanti † / 
 raktātmakaḥ pittasamānaliṅgaḥ sparśāsahatvaṃ śiraso bhavecca//  
 
 
 Su.6.25.9  vasābalāsakṣatasṃbhavānāṃ śirogatānāmiha
                            saṃkṣayeṇa/ 
 kṣayapravṛttaḥ śiraso+abhitāpaḥ kaṣṭo bhavedugrarujo+atimātram//  
 
 
 Su.6.25.10  saṃsvedanacchardanadhūmanasyairasṛgvimokṣaiśca
                            vivṛddhimeti/ 
 nistudyate yasya śiro+atimātraṃ saṃbhakṣyamāṇaṃ  † sphuṭatīva cāntaḥ//  
 
 
 Su.6.25.11  ghrāṇācca gacchetsalilaṃ saraktaṃ śirobhitāpaḥ
                            kṛmibhiḥ sa ghoraḥ/ 
 sūryodayaṃ yā prati mandamandamakṣibhruvaṃ ruk samupaiti gāḍham//  
 
 
 Su.6.25.12  vivardhate cāṃśumatā sahaiva sūryāpavṛttau
                            vinivartate ca/ 
 śītena śāntiṃ labhate kadāciduṣṇena jantuḥ sukhamāpnuyācca//  
 
 
 Su.6.25.13  taṃ bhāskarāvartamudāharanti sarvātmakaṃ
                            kaṣṭatamaṃ vikāram/ 
 doṣāstu duṣṭāstraya eva manyāṃ saṃpīḍya ghāṭāsu rujāṃ sutīvrām//  
 
 
 Su.6.25.14  kurvanti sākṣibhruvi śaṅkhadeśe sthitiṃ
                            karotyāśu viśeṣatastu/ 
 gaṇḍasya pārśve tu karoti kampaṃ hanugrahaṃ locanajāṃśca rogān//  
 
 
 Su.6.25.15  anantavātaṃ tamudāharanti doṣatrayotthaṃ śiraso
                            vikāram/ 
 yasyottamāṅgārdhamatīva jantoḥ saṃbhedatodabhramaśūlajuṣṭam//  
 
 
 Su.6.25.16  pakṣāddaśāhādathavā+apyakasmāttasyārdhamedaṃ
                            tritayādvyavasyet/ 
 śaṅkhāśrito vāyurudīrṇavegaḥ kṛtānuyātraḥ kaphapittaraktaiḥ//  
 
 
 Su.6.25.17  rujaḥ sutīvrāḥ pratanoti mūrdhni viśeṣataścāpi
                            hi śaṅkhayostu/ 
 sukaṣṭamenaṃ khalu śaṅkhakākhyaṃ maharṣayo vedavidaḥ purāṇāḥ//  
 
 
 Su.6.25.18  vyādhiṃ vadantyudgatamṛtyukalpaṃ
                            bhiṣaksahasrairapi durnivāram// 
 
 iti suśrutasaṃhitāyāmuttaratantrāntargate śālākyatantre
                        śirorogavijñānīyo nāma pañcaviṃśo+adhyāyaḥ //25// 
 
 
                    ṣaḍviṃśatitamo+adhyāyaḥ/
                     Su.6.26.1  athātaḥ śirorogapratiṣedhaṃ
                        vyākhyāsyāmaḥ// 
 Su.6.26.2  yathovāca bhagavān
                        dhanvantariḥ// 
 
 Su.6.26.3  vātavyādhividhiḥ kāryaḥ śiroroge+anilātmake/ 
 payonupānaṃ seveta ghṛtaṃ tailamathāpi vā//  
 
 
 Su.6.26.4  mudgān kulatthānmāṣāṃśca khādecca niśi
                            kevalān/ 
 kaṭūṣṇāṃśca † 
                            sasarpiṣkānuṣṇaṃ cānu payaḥ pibet//  
 
 
 Su.6.26.5  pibedvā payasā tailaṃ tatkalkaṃ vā+api
                            mānavaḥ/ 
 vātaghnasiddhaiḥ kṣīraiśca sukhoṣṇaiḥ sekamācaret//  
 
 
 Su.6.26.6  tatsiddhaiḥ pāyasairvā+api
                            sukhoṣṇairlepayecchiraḥ/ 
 † svinnairvā
                            matsyapiśitaiḥ kṛśarairvā sasaindhavaiḥ//  
 
 
 Su.6.26.7  candanotpalakuṣṭhairvā
                            suślakṣṇairmagadhāyutaiḥ/ 
 snigdhasya tailaṃ nasyaṃ syāt kulīrarasasādhitam//  
 
 
 Su.6.26.8  varuṇādau gaṇe kṣuṇṇe kṣīramardhodakaṃ
                            pacet/ 
 kṣīraśeṣaṃ ca tanmathyaṃ śītaṃ sāramupāharet//  
 
 
 Su.6.26.9  tato madhurakaiḥ siddhaṃ nasye tat pūjitaṃ
                            haviḥ/ 
 tasmin vipakve kṣīre tu peyaṃ sarpiḥ saśarkaram//  
 
 
 Su.6.26.10  dhūmaṃ cāsya yathākālaṃ snaihikaṃ
                            yojayedbhiṣak/ 
 pānābhyañjananasyeṣu basikarmaṇi secane//  
 
 
 Su.6.26.11  vidadhyāttraivṛtaṃ dhīmān balātailamathāpi
                            vā/ 
 bhojayecca rasaiḥ snigdhaiḥ payobhirvā susaṃskṛtaiḥ//  
 
 
 Su.6.26.12  pittaraktasamutthānau śirorogau nivārayet/ 
 śirolepaiḥ sasarpiṣkaiḥ pariṣekaiśca śītalaiḥ//  
 
 
 Su.6.26.13 
                            kṣīrekṣurasadhānyāmlamastukṣaudrasitājalaiḥ/ 
 nalavañjulakahlāracandanotpalapadmakaiḥ//  
 
 
 Su.6.26.14 
 † vaṃśaśaivalayaṣṭyāhvamustāmbhoruhasaṃyutaiḥ/ 
 śiraḥpralepaiḥ saghṛtairvaisarpaiśca tathāvidhaiḥ//  
 
 
 Su.6.26.15  madhuraiśca mukhālaipairnasyakarmabhireva
                            ca/ 
 āsthāpanairvirekaiśca pathyaiśca snehabastibhiḥ//  
 
 
 Su.6.26.16  kṣīrasarpirhitaṃ nasyaṃ vasā vā jāṅgalā
                            śubhā/ 
 utpalādivipakvena kṣīreṇāsthāpanaṃ hitam//  
 
 
 Su.6.26.17  bhojanaṃ jāṅgalarasaiḥ sarpiṣā cānuvāsanam/ 
 madhuraiḥ kṣīrasarpistu snehane ca saśarkaram//  
 
 
 Su.6.26.18  pittaraktaghnamuddiṣṭaṃ yaccānyadapi
                            taddhitam/ 
 kaphotthitaṃ śirorogaṃ jayet kaphanivāraṇaiḥ//  
 
 
 Su.6.26.19 
                            śirovirekairvamanaistīkṣṇairgaṇḍūṣadhāraṇaiḥ/ 
 acchaṃ ca pāyayetsarpiḥ svedayeccāpyabhīkṣṇaśaḥ//  
 
 
 Su.6.26.20  śiro madhūkasāreṇa snigdhaṃ cāpi virecayet/ 
 iṅgudasya tvacā vā+api meṣaśṛṅgasya †  vā bhiṣak//  
 
 
 Su.6.26.21  ābhyāmeva kṛtāṃ vartiṃ dhūmapāne
                            prayojayet/ 
 ghreyaṃ kaṭphalacūrṇaṃ ca kavalāśca kaphāpahāḥ//  
 
 
 Su.6.26.22  saralākuṣṭhaśārṅgeṣṭādevakāṣṭhaiḥ
                            sarohiṣaiḥ/ 
 kṣārapiṣṭaiḥ salavaṇaiḥ sukhoṣṇairlepayecchiraḥ//  
 
 
 Su.6.26.23  yavaṣaṣṭikayoścānnaṃ vyoṣakṣārasamāyutam/ 
 paṭolamudgakaulatthairmātrāvadbhojayedrasaiḥ//  
 
 
 Su.6.26.24  śiroroge tridoṣotthe tridoṣaghno
                            vidhirhitaḥ/ 
 sarpiḥpānaṃ viśeṣeṇa purāṇaṃ vā diśanti hi//  
 
 
 Su.6.26.25  kṣayaje kṣayamāsādya kartavyo bṛṃhaṇo
                            vidhiḥ/ 
 pāne nasye ca sarpiḥ syādvātaghnamadhuraiḥ śṛtam//  
 
 
 Su.6.26.26  kṣayakāsāpahaṃ cātra sarpiḥ pathyatamaṃ
                            viduḥ/ 
 kṛmibhirbhakṣyamāṇasya vakṣyate śirasaḥ kriyā//  
 
 
 Su.6.26.27  nasye hi śoṇitaṃ dadyāttena mūrcchanti
                            jantavaḥ/ 
 mattāḥ śoṇitagandhena samāyānti yatastataḥ//  
 
 
 Su.6.26.28  teṣāṃ nirharaṇaṃ kāryaṃ tato
                            mūrdhavirecanaiḥ/ 
 hrasvaśigrukabījairvā kāṃsyanīlīsamāyutaiḥ//  
 
 
 Su.6.26.29  kṛmighnairavapīḍaiśca mūtrapiṣṭairupācaret/ 
 pūtimatsyayutān dhūmān kṛmighnāṃśca prayojayet//  
 
 
 Su.6.26.30  bhojanāni kṛmighnāni pānāni vividhāni ca/ 
 sūryāvarte vidhātavyaṃ nasyakarmādibheṣajam//  
 
 
 Su.6.26.31  bhojanaṃ jāṅgalaprāyaṃ
                            kṣīrānnavikṛtirghṛtam/ 
 tathā+ardhabhedake vyādhau prāptamanyacca yadbhavet//  
 
 
 Su.6.26.32  śirīṣamūlakaphalairavapīḍo+anayorhitaḥ/ 
 vaṃśamūlakaphalairavapīḍo+anayorhitaḥ//  
 
 
 Su.6.26.33  avapīḍo hitaścātra vacāmāgadhikāyutaḥ/ 
 madhukenāvpīḍo vā madhunā saha saṃyutaḥ//  
 
 
 Su.6.26.34  manaḥśilāvapīḍo vā madhunā candanena vā/ 
 teṣāmante hitaṃ nasyaṃ sarpirmadhurasānvitam//  
 
 
 Su.6.26.35  sārivotpalakuṣṭhāni madhukaṃ cāmlapeṣitam/ 
 sarpistailayuto lepo dvayorapi sukhāvahaḥ//  
 
 
 Su.6.26.36  eṣa eva prayoktavyaḥ śiroroge kaphātmake/ 
 anantavāte kartavyaḥ sūryāvartaharo †  vidhiḥ//  
 
 
 Su.6.26.37  sirāvyadhaśca
                            kartavyo+anantavātapraśāntaye/ 
 āhāraśca vidhātavyo vātapittavināśanaḥ//  
 
 
 Su.6.26.38  madhumastakasaṃyāvaghṛtapūraiśca bhojanam/ 
 kṣīrasarpiḥ praśaṃsanti nasye pāne ca śaṅkhake//  
 
 
 Su.6.26.39  jāṅgalānāṃ rasaiḥ snigdhairāhāraścātra
                            śasyate/ 
 śatāvarīṃ tilān kṛṣṇān madhukaṃ nīlamutpalam//  
 
 
 Su.6.26.40  dūrvāṃ punarnavāṃ caiva lepe
                            sādhvavacārayet/ 
 mahāsugandhāmathavā pālindīṃ cāmlapeṣitām//  
 
 
 Su.6.26.41  śītāṃścātra parīṣekān pradehāṃśca
                            prayojayet/ 
 avapīḍaśca deyo+atra sūryāvartanivāraṇaḥ//  
 
 
 Su.6.26.42  kṛmikṣayakṛtau hitvā śirorogeṣu buddhimān/ 
 madhutailasamāyuktaiḥ śirāṃsyativirecayet//  
 
 
 Su.6.26.43  paścātsarṣapatailena tato nasyaṃ
                            prayojayet/ 
 na cecchāntiṃ vrajantyevaṃ snigdhasvinnāṃstato bhiṣak//  
 
 
 Su.6.26.44  paścādupācaretsamyak sirāṇāmatha mokṣaṇaiḥ/ 
 ṣaṭsaptatirnetrarogā daśāṣṭādaśa karṇajāḥ//  
 
 
 Su.6.26.45  ekatriṃśad ghrāṇagatāḥ śirasyekādaśaiva tu/ 
 iti vistarato dṛṣṭāḥ(diṣṭāḥ) salakṣaṇacikitsitāḥ//  
 
 
 Su.6.26.46  etāvanto yathāsthūlamuttamāṅgagatā gadāḥ/ 
 asmiñchāstre nigaditāḥ saṅkhyārūpacikitsitaiḥ// 
 
 iti suśrutasaṃhitāyāmuttaratantrāntargate śālākyatantre
                        śirorogapratiṣedho nāma ṣaṅviṃśo+adhyāyaḥ //26// 
 
 
                    saptaviṃśatitamo+adhyāyaḥ/
                     Su.6.27.1  athāto
                        navagrahākṛtivijñānīyamadhyāyaṃ vyākhyāsyāmaḥ// 
 Su.6.27.2  yathovāca bhagavān
                        dhanvantariḥ// 
 
 Su.6.27.3  bālagrahāṇāṃ vijñānaṃ sādhanaṃ
                            cāpyanantaram/ 
 utpattiṃ kāraṇaṃ caiva suśrutaikamanāḥ śṛṇu//  
 
 
 Su.6.27.4  skandagrahastu prathamaḥ skandāpasmāra eva
                            ca/ 
 śakunī revatī caiva pūtanā cāndhapūtanā//  
 
 
 Su.6.27.5  pūtanā śītanāmā ca tathaiva mukhamaṇḍikā/ 
 navamo naigameṣaśca yaḥ pitṛgrahasaṃjñitaḥ//  
 
 
 Su.6.27.6  dhātrīmātroḥ
                            prākpradiṣṭāpacārācchaucabhraṣṭānmaṅgalācārahīnān/ 
 trastān hṛṣṭāṃtarjitān tāḍitān vā pūjāhetorhiṃsyurete kumārān//  
 
 
 Su.6.27.7  aiśvaryasthāste na śakyā viśanto dehaṃ draṣṭuṃ
                            mānuṣairviśvarūpāḥ/ 
 āptaṃ vākyaṃ tatsamīkṣyābhidhāsye liṅgānyeṣāṃ yāni dehe bhavanti//  
 
 
 Su.6.27.8  śūnākṣaḥ †  kṣatajasagandhikaḥ stanadviḍ vakrāsyo
                            hatacalitaikapakṣmanetraḥ/ 
 udvigraḥ sululitacakṣuralparodī skandārto bhavati ca gāḍhamuṣṭivarcāḥ//
                         
 
 
 Su.6.27.9  niḥsaṃjño bhavati punarbhavetsasaṃjñaḥ
                            saṃrabdhaḥ karacaraṇaiśca nṛtyatīva/ 
 viṇmūtre sṛjati vinadya jṛmbhamāṇaḥ phenaṃ ca prasṛjati
                            tatsakhābhipannaḥ//  
 
 
 Su.6.27.10  srastāṅgo bhayacakito vihaṅgagandhiḥ
                            saṃsrāvivraṇaparipīḍitaḥ samantāt/ 
 sphoṭaiśca pracitatanuḥ sadāhapākairvijñeyo bhavati śiśuḥ kṣataḥ
                            śakunyā//  
 
 
 Su.6.27.11  raktāsyo haritamalo+atipāṇḍudehaḥ śyāvo vā
                            jvaramukhapākavedanātaḥ/ 
 revatyā viyathitatanuśca karṇanāsaṃ mṛdgāti dhruvamabhipīḍitaḥ kumāraḥ//
                         
 
 
 Su.6.27.12  srastāṅgaḥ svapiti sukhaṃ divā na rātrau viḍ
                            bhinnaṃ sṛjati ca kākatulyagandhiḥ/ 
 chardyā++ārto hṛṣitatanūruhaḥ kumārastṛṣṇālurbhavati ca pūtanāgṛhītaḥ//
                         
 
 
 Su.6.27.13  yo dveṣṭi
                            stanamatisārakāsahikkācchardībhirjvarasahitābhirardyamānaḥ/ 
 durvarṇaḥ satatamadhaḥśayo+amlagandhistaṃ brūyurbhiṣaja
                            ihāndhapūtanārtam//  
 
 
 Su.6.27.14  udvigro bhṛśamativepate prarudyāt saṃlīnaḥ
                            ssvapiti ca yasya cāntrakūjaḥ/ 
 visrāṅgo bhṛśamatisāryate ca yastaṃ jānīyādbhiṣagiha śītapūtanārtam//
                         
 
 
 Su.6.27.15  mlānāṅgaḥ surucirapāṇipādavaktro bahvāśī
                            kaluṣasirāvṛtodaro yaḥ/ 
 sodvego bhavati ca mūtratulyagandhiḥ sa jñeyaḥ śiśuriha
                            vaktramaṇḍikārtaḥ//  
 
 
 Su.6.27.16  yaḥ phenaṃ vamati vinamyate ca madhye sodvegaṃ
                            vilapati cordhvamīkṣamāṇaḥ/ 
 jvaryeta pratatamatho vasāsagandhirniḥsaṃjño bhavati hi naigameṣajuṣṭaḥ//
                         
 
 
 Su.6.27.17  prastabdho yaḥ stanadveṣī muhyate
                            cāviśanmuhuḥ/ 
 taṃ bālamacirāddhanti grahaḥ saṃpūrṇalakṣaṇaḥ//  
 
 
 Su.6.27.18  viparītamataḥ sādhyaṃ cikitsedacirārditam/ 
 gṛhe purāṇahaviṣā+abhyajya bālaṃ śucau śuciḥ//  
 
 
 Su.6.27.19  sarṣapān prakiretteṣāṃ tailairdīpaṃ †  ca kārayet/ 
 sadā sannihitaṃ cāpi juhuyāddhavyavāhanam//  
 
 
 Su.6.27.20 
                            sarvagandhauṣadhībījairgandhamālyairalaṅkṛtam/ 
 agnye kṛttikābhyaśca svāhā svāheti saṃtatam//  
 
 
 Su.6.27.21  namaḥ skandāya devāya grahādhipataye namaḥ/ 
 śirasā tvā+abhivande+ahaṃ pratigṛhṇīṣva me balim/ 
 nīrujo nirvikāraśca śiśurme jāyatāṃ drutam// 
 
 iti suśrutasaṃhitāyāmuttaratantrāntargate kumāratantre
                        navagrahākṛtivijñānīyo nāma (prathamo+adhyāyaḥ, āditaḥ) saptaviṃśo+adhyāyaḥ
                        //27// 
 
 
                    aṣṭāviṃśatitamo+adhyāyaḥ/
                     Su.6.28.1  athātaḥ skandhagrahapratiṣedhaṃ
                        vyākhyāsyāmaḥ// 
 Su.6.28.2  yathovāca bhagavān
                        dhanvantariḥ//  
 
 Su.6.28.3  skandagrahopasṛṣṭānāṃ kumārāṇāṃ praśasyate/ 
 vātaghnadrumapatrāṇāṃ niṣkvāthaḥ pariṣecane//  
 
 
 Su.6.28.4  teṣāṃ mūleṣu siddhaṃ ca tailamabhyañjane
                            hitam/ 
 sarvagandhasurāmaṇḍakaiḍaryāvāpamiṣyate//  
 
 
 Su.6.28.5  devadāruṇi rāsnāyāṃ madhureṣu drumeṣu ca/ 
 siddhaṃ sarpiśca sakṣīraṃ pānamasmai prayojayet//  
 
 
 Su.6.28.6  sarṣapāḥ sarpanirmoko vacā kākādanī ghṛtam/ 
 uṣṭrājāvigavāṃ caiva romāṇyuddhūpanaṃ śiśoḥ//  
 
 
 Su.6.28.7  somavallīmindravallīṃ śamīṃ bilvasya
                            kaṇṭakān/ 
 mṛgādanyāśca mūlāni grathitānyeva dhārayet//  
 
 
 Su.6.28.8  raktāni mālyāni tathā patākā raktāśca gandhā
                            vividhāśca bhakṣyāḥ/ 
 ghaṇṭā ca devāya balirnivedyaḥ sukukkuṭaḥ skandagrahe hitāya//  
 
 
 Su.6.28.9  snānaṃ trirātraṃ niśi catvareṣu kuryāt puraṃ
                            śāliyavairnavaistu/ 
 adbhiśca gāyatryabhimantritābhiḥ prajvālanaṃ vyāhṛtibhiśca vahneḥ//  
 
 
 Su.6.28.10  rakṣāmataḥ pravakṣyāmi bālānāṃ pāpanāśinīm/ 
 ahanyahani kartavyā yā bhiṣagbhiratandritaiḥ//  
 
 
 Su.6.28.11  tapasāṃ tejasāṃ caiva yaśasāṃ vapuṣāṃ
                            tathā/ 
 nidhānaṃ yo+avyayo devaḥ sa te skandaḥ prasīdatu//  
 
 
 Su.6.28.12  grahasenāpatirdevo devasenāpatirvibhuḥ/ 
 devasenātipuharaḥ pātu tvāṃ bhagavān guhaḥ//  
 
 
 Su.6.28.13  devadevasya mahataḥ pāvakasya ca yaḥ sutaḥ/ 
 gaṅgomākṛttikānāṃ ca sa te śarma prayacchatu//  
 
 
 Su.6.28.14  raktamālyāmbaraḥ śrīmān
                            raktacandanabhūṣitaḥ/ 
 raktadivyavapurdevaḥ pātu tvāṃ krauñcasūdanaḥ// 
 
 iti suśrutasaṃhitāyāmuttaratantrāntargate kumāratantre skandapratiṣedho
                        nāmā (dvitīyo+adhyāyaḥ, ādito+)aṣṭāviṃśo+adhyāyaḥ //28// 
 
 
                    ekonatriṃśattamo+adhyāyaḥ/
                     Su.6.29.1  athātaḥ skandāpasmārapratiṣedhaṃ
                        vyākhyāsyāmaḥ// 
 Su.6.29.2  yathovāca bhagavān
                        dhanvantariḥ// 
 
 Su.6.29.3  bilvaḥ śirīṣo golomī surasādiśca yo gaṇaḥ/ 
 pariṣeke prayoktavyaḥ skandāpasmāraśāntaye//  
 
 
 Su.6.29.4  sarvagandhavipakvaṃ tu tailamabhyañjane
                            hitam/ 
 kṣīravṛkṣakaṣāye ca kākolyādau gaṇe tathā//  
 
 
 Su.6.29.5  vipaktavyaṃ ghṛtaṃ cāpi pānīyaṃ payasā saha/ 
 utsādanaṃ vacāhiṅguyuktaṃ skandagrahe hitam//  
 
 
 Su.6.29.6  gṛdhrolūkapurīṣāṇi keśā hastinakhā ghṛtam/ 
 vṛkṣabhasya ca romāṇi yojyānyuddhūpane+api ca//  
 
 
 Su.6.29.7  anantāṃ kukkuṭīṃ bimbīṃ markaṭīṃ cāpi
                            dhārayet/ 
 pakvāpakvāni māṃsāni prasannā rudhiraṃ payaḥ//  
 
 
 Su.6.29.8  bhūtaudano nivedyaśca skandāpasmāriṇe+avaṭe/ 
 catuṣpathe ca kartavyaṃ snānamasya yatātmanā//  
 
 
 Su.6.29.9  skandāpasmārasaṃjño yaḥ skandasya dayitaḥ
                            sakhā/ 
 viśākhasaṃjñaśca śiśoḥ śivo+astu vikṛtānanaḥ// 
 
 iti suśrutasaṃhitāyāmuttaratantrāntargate kumāratantre
                        skandāpasmārapratiṣedho nāma (tṛtīyo+adhyāyaḥ, āditaḥ) ekonatriṃśo+adhyāyaḥ
                        //29// 
 
 
                    triṃśattamo+adhyāyaḥ/
                     Su.6.30.1  athātaḥ śakunīpratīṣedhaṃ
                        vyākhyāsyāmaḥ// 
 Su.6.30.2  yathovāca bhagavān
                        dhanvantariḥ// 
 
 Su.6.30.3  śakunyabhiparītasya kāryo vaidyena jānatā/ 
 vetasāmrakapitthānāṃ niṣkvāthaḥ pariṣecane//  
 
 
 Su.6.30.4  kaṣāyamadhuraistailaṃ kāryamabhyañjane
                            śiśoḥ/ 
 madhukośīrahrīberasārivotpalapadmakaiḥ//  
 
 
 Su.6.30.5  rodhrapriyaṅgumañjiṣṭhāgairikaiḥ
                            pradihecchiśum/ 
 vraṇeṣūktāni cūrṇāni pathyāni vividhāni ca//  
 
 
 Su.6.30.6  skandagrahe dhūpanāni tānīhāpi prayojayet/ 
 śatāvarīmṛgairvārunāgadantīnidigdhikāḥ//  
 
 
 Su.6.30.7  lakṣmaṇāṃ sahadevāṃ ca bṛhatīṃ cāpi
                            dhārayet/ 
 tilataṇḍulakaṃ mālyaṃ haritālaṃ manaḥśilā//  
 
 
 Su.6.30.8  balirepa karañjeṣu nivedyo niyatātmanā/ 
 niṣkuṭe ca prayoktavyaṃ snānamasya yathāvidhi//  
 
 
 Su.6.30.9  skandāpasmāraśamanaṃ ghṛtaṃ cāpīha pūjitam/ 
 kuryācca vividhāṃ pūjāṃ śakunyāḥ kusumaiḥ śubhaiḥ//  
 
 
 Su.6.30.10  antarīkṣacarā devī sarvālaṅkārabhūṣitā/ 
 ayomukhī tīkṣṇatuṇḍā śakunī te prasīdatu//  
 
 
 Su.6.30.11  durdarśanā mahākāyā piṅgākṣī bhairavasvarā/ 
 lambodarī  † śaṅkukarṇī śakunī te prasīdatu// 
 
 iti suśrutasaṃhitāyāmuttaratantrāntargate kumāratantre śakunīpratiṣedho
                        nāma (caturtho+adhyāyaḥ, āditaḥ) triṃśo+adhyāyaḥ //30// 
 
 
                    ekatriṃśattamo+adhyāyaḥ/
                     Su.6.31.1  athāto revatīpratiṣedhaṃ
                        vyākhyāsyāmaḥ// 
 Su.6.31.2  yathovāca bhagavān
                        dhanvantariḥ// 
 
 Su.6.31.3  aśvagandhā ca śṛṅgī ca sārivā sapunarnavā/ 
 sahe tathā vidārī ca kaṣāyāḥ secane hitāḥ//  
 
 
 Su.6.31.4  tailamabhyañjane kāryaṃ kuṣṭhe sarjarase+api
                            ca/ 
 palaṅkaṣāyāṃ nalade tathā girikadambake//  
 
 
 Su.6.31.5  dhavāśvakarṇakakubhadhātakītindukīṣu ca/ 
 kākolyādigaṇe caiva pānīyaṃ sarpiriṣyate//  
 
 
 Su.6.31.6  kulatthāḥ śaṅkhacūrṇaṃ ca pradehaḥ
                            sārvagandhikaḥ/ 
 gṛdhrolūkapurīṣāṇi yavā yavaphalo ghṛtam//  
 
 
 Su.6.31.7  sandhyayorubhayoḥ kāryametaduddhūpanaṃ
                            śiśoḥ/ 
 varuṇāriṣṭakamayaṃ rucakaṃ saindukaṃ tathā//  
 
 
 Su.6.31.8  satataṃ dhārayeccāpi kṛtaṃ vā pautrajīvikam/ 
 śuklāḥ sumanaso lājāḥ payaḥ śālyodanaṃ tathā//  
 
 
 Su.6.31.9  balirnivedyo gotīrthe revatyai prayatātmanā/ 
 saṅgame ca bhiṣak snānaṃ kuryāddhātrīkumārayoḥ//  
 
 
 Su.6.31.10  nānāvastradharā devī citramālyānulepanā/ 
 calatkuṇḍalinī śyāmā revatī te prasīdatu//  
 
 
 Su.6.31.11  upāsate yāṃ satataṃ devyo vividhabhūṣaṇāḥ/ 
 lambā karālā vinatā tathaiva bahuputrikā/ 
 revatī śuṣkanāmā yā sā te devī prasīdatu// 
 
 iti suśurtasaṃhitāyāmuttaratantrāntargate kumāratantre revatīpratiṣedho
                        nāma (pañcamo+adhyāyaḥ, āditaḥ) ekatriṃśo+adhyāyaḥ//31//  
 
 
                    dvātriṃśattamo+adhyāyaḥ/
                     Su.6.32.1  athātaḥ pūtanāratiṣedhaṃ
                        vyākhyāsyāmaḥ// 
 Su.6.32.2  yathovāca bhagavān
                        dhanvantariḥ// 
 
 Su.6.32.3  kapotavaṅkā+araluko varuṇaḥ pāribhadrakaḥ/ 
 āsphotā caiva yojyāḥ syurbālānāṃ pariṣecane//  
 
 
 Su.6.32.4  vacā vayaḥsthā golomī haritālaṃ manaḥśilā/ 
 kuṣṭhaṃ sarjarasaścaiva tailārthe varga iṣyate//  
 
 
 Su.6.32.5  hitaṃ ghṛtaṃ tugākṣīryāṃ siddhaṃ madhurakeṣu
                            ca/ 
 kuṣṭhatālīśakhadiracandanasyandane tathā//  
 
 
 Su.6.32.6  devadāruvacāhiṅgukuṣṭhaṃ girikadambarakaḥ/ 
 elā hareṇavaścāpi yojyā uddhūpane sadā//  
 
 
 Su.6.32.7  gandhanākulikumbhīke majjāno badarasya ca/ 
 karkaṭāsthi ghṛtaṃ cāpi dhūpanaṃ sarṣapaiḥ saha//  
 
 
 Su.6.32.8  kākādanīṃ citraphalāṃ bimbīṃ guñjāṃ ca
                            dhārayet/ 
 matsyaudanaṃ ca kurvīta kṛśarāṃ palalaṃ tathā/ 
 śarāvasaṃpuṭe kṛtvā baliṃ śūnyagṛhe haret//  
 
 
 Su.6.32.9  ucchiṣṭenābhiṣekeṇa śiśoḥ snapanamiṣyate/ 
 pūjyā ca pūtanā devī balibhiḥ sopahārakaiḥ//  
 
 
 Su.6.32.10  malināmbarasaṃvītā malinā rūkṣamūrdhajā/ 
  śūnyāgārāśritā † 
                            devī dārakaṃ pātu pūtanā//  
 
 
 Su.6.32.11  durdarśanā sudurgandhā karālā meghakālikā/ 
 bhinnagārāśrayā devī dārakaṃ pātu pūtanā// 
 
 iti suśrutasaṃhitāyāmuttaratantrāntargate kumāratantre
                        (ṣaṣṭho+adhyāyaḥ, āditaḥ) dvātriṃśo+adhyāyaḥ //32// 
 
 
                    trayastriṃśattamo+adhyāyaḥ/
                     Su.6.33.1  athāto+andhapūtanāprasiṣedhaṃ
                        vyākhyāsyāmaḥ//  
 Su.6.33.2  yathovāca bhagavān
                        dhanvantariḥ//  
 
 Su.6.33.3  tiktakadrumapatrāṇāṃ kāryaḥ
                            kvātho+avasecane/ 
 surā sauvīrakaṃ kuṣṭhaṃ haritālaṃ manaḥśilā//  
 
 
 Su.6.33.4  tathā sarjarasaścaiva tailārthamupadiśyate/ 
 pippalyaḥ pippalīmūlaṃ vargo madhurako madhu//  
 
 
 Su.6.33.5  śālapārṇī bṛhatyau ca ghṛtārthamupadiśyate/ 
 sarvagandhaiḥ pradehaśca gātreṣvakṣṇośca śītalaiḥ//  
 
 
 Su.6.33.6  purīṣaṃ kaukkuṭaṃ keśāṃścarma sarpatvacaṃ
                            tathā/ 
 jīrṇāṃ ca bhikṣusaṃghāṭīṃ dhūmanāyopakalpayet//  
 
 
 Su.6.33.7  kukkuṭīṃ markaṭīṃ śimbīmanantāṃ cāpi
                            dhārayet/ 
 māṃsamāmaṃ tathā pakvaṃ śoṇitaṃ ca catuṣpathe//  
 
 
 Su.6.33.8  nivedyamantaśca gṛhe śiśo rakṣānimittataḥ/ 
 śiśośca snapanaṃ kuryāt sarvagandhodakaiḥ śubhaiḥ//  
 
 
 Su.6.33.9  karālā piṅgalā muṇḍā kaṣāyāmbaravāsinī/ 
 devī bālamimaṃ prītā saṃrakṣatvandhapūtanā// 
 
 iti suśrutasaṃhitāyāmuttaratantrāntargate
                        kumāratantre+andhapūtanāpratiṣedho nāma (saptamo+adhyāyaḥ, āditaḥ)
                        trayastriṃśo+adhyāyaḥ //33// 
 
 
                    catustriṃśattamo+adhyāyaḥ/
                     Su.6.34.1  athātaḥ śītapūtanāpratiṣedhaṃ
                        vyākhyāsyāmaḥ// 
 Su.6.34.2  yathovāca bhagavān
                        dhanvantariḥ// 
 
 Su.6.34.3  kapitthaṃ suvahāṃ bimbīṃ tathā bilvaṃ
                            pracībalam/ 
 nandīṃ bhallātakaṃ cāpi pariṣeke prayojayet//  
 
 
 Su.6.34.4  bastamūtraṃ gavāṃ mūtraṃ mustaṃ ca suradāru
                            ca/ 
 kuṣṭhaṃ ca sarvagandhāṃśca tailārthamavacārayet//  
 
 
 Su.6.34.5  rohiṇīsarjakhadirapalāśakakubhatvacaḥ/ 
 niṣkvāthya tasminniṣkvāthe sakṣīraṃ vipacedghṛtam//  
 
 
 Su.6.34.6  gṛdhrolūkapurīṣāṇi bastagandhāmahestvacaḥ/ 
 nimbapatrāṇi madhukaṃ dhūpanārthaṃ prayojayet//  
 
 
 Su.6.34.7  dhārayedapi lambāṃ ca guñjāṃ kākādanīṃ
                            tathā/ 
 nadyāṃ mudgakṛtaiścānnaistarpayecchītapūtanām//  
 
 
 Su.6.34.8  devyai deyaścopahāro vāruṇī rudhiraṃ tathā/ 
 jalāśayānte bālasya snapanaṃ copadiśyate//  
 
 
 Su.6.34.9  mudgaudanāśanā devī surāśoṇitapāyinī/ 
 jalāśayālayā devī pātu tvāṃ śītapūtanā// 
 
 iti suśrutasaṃhitāyāmuttaratantrāntargate kumāratantre
                        śītapūtanāpratiṣedho nāma (aṣṭamo+adhyāyaḥ, āditaḥ) catustriṃśo+adhyāyaḥ
                        //34// 
 
 
                    pañcatriṃśattamo+adhyāyaḥ/
                     Su.6.35.1  athāto mukhamaṇḍikāpratiṣedhaṃ
                        vyākhyāsyāmaḥ// 
 Su.6.35.2  yathovāca bhagavān
                        dhanvantariḥ// 
 
 Su.6.35.3  kapitthabilvatarkārīvāṃśīgandharvahastakāḥ/ 
 kuberākṣī ca yojyāḥ syurbālānāṃ pariṣecane//  
 
 
 Su.6.35.4  svarasairbhṛṅgavṛkṣāṇāṃ †  tathā+ajaharigandhayoḥ/ 
 tailaṃ vasāṃ ca saṃyojya pacedabhyañjane śiśoḥ//  
 
 
 Su.6.35.5  madhūlikāyāṃ payasi tugākṣīryāṃ gaṇe tathā/ 
 madhure pañcamūle ca kanīyasi ghṛtaṃ pacet//  
 
 
 Su.6.35.6  vacā sarjarasaḥ kuṣṭhaṃ sarpiścoddhūpanaṃ
                            hitam/ 
 dhārayedapi jihvāśca cāṣacīrallisarpajāḥ//  
 
 
 Su.6.35.7  varṇakaṃ cūrṇakaṃ mālyamañjanaṃ pāradaṃ
                            tathā/ 
 manaḥśilāṃ copaharedgoṣṭhamadhye baliṃ tathā//  
 
 
 Su.6.35.8  pāyasaṃ sapuroḍāśaṃ balyarthamupasaṃharet/ 
 mantrapūtābhiradbhiśca tatraiva snapanaṃ hitam//  
 
 
 Su.6.35.9  alaṅkṛtā rūpavatī subhagā kāmarūpiṇī/ 
 goṣṭhamadhyālayaratā pātu tvāṃ mukhamaṇḍikā// 
 
 iti suśrutasaṃhitāyāmuttaratantrāntargate kumāratantre
                        mukhamaṇḍikāpratiṣedho nāma (navamo+adhyāyaḥ, āditaḥ)
                        pañcatriṃśattamo+adhyāyaḥ //35// 
 
 
                    ṣaṭtriṃśattamo+adhyāyaḥ/
                     Su.6.36.1  athāto naigameṣapratiṣedhaṃ
                        vyākhyāsyāmaḥ//  
 Su.6.36.2  yathovāca bhagavān
                        dhanvantariḥ//  
 
 Su.6.36.3  bilvāgnimanthapūtīkāḥ kāryāḥ syuḥ
                            pariṣecane/ 
 surā sabījaṃ dhānyāmlaṃ pariṣeke ca śasyate//  
 
 
 Su.6.36.4  priyaṅgusaralānantāśatapuṣpākuṭannaṭaiḥ/ 
 pacettailaṃ sagomūtrairdadhimastvamlakāñjikaiḥ//  
 
 
 Su.6.36.5  pañcamūladvayakvāthe kṣīre madhurakeṣu ca/ 
 pacedghṛtaṃ ca medhāvī kharjūrīmastake+api vā//  
 
 
 Su.6.36.6  vacāṃ vayaḥsthāṃ golomīṃ jaṭilāṃ cāpi
                            dhārayet/ 
 utsādanaṃ hitaṃ cātra skandāpasmāranāśanam//  
 
 
 Su.6.36.7  siddhārthakavacāhiṅgukuṣṭhaṃ caivākṣataiḥ
                            saha/ 
 bhallātakājamodāśca hitamuddhūpanaṃ śiśoḥ//  
 
 
 Su.6.36.8  markaṭolūkagṛdhrāṇāṃ purīṣāṇi navagrahe/ 
 dhūpaḥ supte jane kāryo bālasya hitamicchatā//  
 
 
 Su.6.36.9  tilataṇḍulakaṃ mālyaṃ bhakṣyāṃśca
                            vividhānapi/ 
 kumārapitṛmeṣāya vṛkṣamūle nivedayet//  
 
 
 Su.6.36.10  adhastādvaṭavṛkṣasya snapanaṃ copadiśyate/ 
 baliṃ nyagrodhavṛkṣeṣu tithau ṣaṣṭhyāṃ nivedayet//  
 
 
 Su.6.36.11  ajānanaścalākṣibhrūḥ kāmarūpī mahāyaśāḥ/ 
 bālaṃ bālapitā devo naigameṣo+abhirakṣatu// 
 
 iti suśrutasaṃhitāyāmuttaratantrāntargate kumāratantre
                        naigameṣapratiṣedho nāma (daśamo+adhyāyaḥ, āditaḥ) ṣaṭtriṃśo+adhyāyaḥ
                        //36// 
 
 
                    saptatriṃśattamo+adhyāyaḥ/
                     Su.6.37.1  athāto grahotpattimadhyāyaṃ
                        vyākhyāsyāmaḥ// 
 Su.6.37.2  yathovāca bhagavān
                        dhanvantariḥ// 
 
 Su.6.37.3  nava skandādayaḥ proktā bālānāṃ ya ime
                            grahāḥ/ 
 śrīmanto divyavapuṣo nārīpuruṣavigrahāḥ//  
 
 
 Su.6.37.4  ete guhasya rakṣārthaṃ kṛttikomāgniśūlibhiḥ/ 
 sṛṣṭāḥ śaravaṇasthasya rakṣitasyātmatejasā//  
 
 
 Su.6.37.5  strīvigrahā grahā ye tu nānārūpā mayeritāḥ/ 
 gaṅgomākṛttikānāṃ te bhāgā rājasatāmasāḥ//  
 
 
 Su.6.37.6  naigameṣastu pārvatyā sṛṣṭo meṣānano grahaḥ/ 
 kumāradhārī devasya guhasyātmasamaḥ sakhā//  
 
 
 Su.6.37.7  skandāpasmārasaṃjño yaḥ
                            so+agninā+agnisamadyutiḥ/ 
 sa ca skandasakhā nāma viśākha iti cocyate//  
 
 
 Su.6.37.8  skandaḥ sṛṣṭo bhagavatā devena tripurāriṇā/ 
 bibharti cāparāṃ saṃjñāṃ kumāra iti sa grahaḥ//  
 
 
 Su.6.37.9  bālalīlādharo yo+ayaṃ devo rudrāgnisṃbhavaḥ/ 
  mithyācāreṣu † 
                            bhagavān svayaṃ naiṣa pravartate//  
 
 
 Su.6.37.10  kumāraḥ skandasāmānyādatra kecidapaṇḍitāḥ/ 
 gṛhṇātītyalpavijñānā bruvate dehacintakāḥ//  
 
 
 Su.6.37.11  tato bhagavati skande surasenāpatau kṛte/ 
 upatasthurgrahāḥ sarve dīptaśaktidharaṃ guham//  
 
 
 Su.6.37.12  ūcuḥ prāñjalayaścainaṃ vṛttiṃ naḥ saṃvidhatsva
                            vai/ 
 teṣāmarthe tataḥ skandaḥ śivaṃ devamacodayat//  
 
 
 Su.6.37.13  tato grahāṃstānuvāca bhagavān
                            bhaganetrahṛt/ 
 tiryagyoniṃ mānuṣaṃ ca tritayaṃ jagat//  
 
 
 Su.6.37.14  parasparopakāreṇa vartate dhāryate+api ca/ 
 devā manuṣyān prīṇanti tairyagyonīṃstathaiva ca//  
 
 
 Su.6.37.15  vartamānairyathākālaṃ śītavarṣoṣṇamārutaiḥ/ 
 ijyāñjalinamaskārajapahomavratādibhiḥ//  
 
 
 Su.6.37.16  narāḥ samyak prayuktaiśca prīṇanti
                            tridiveśvarān/ 
 bhāgadheyaṃ vibhaktaṃ ca śeṣaṃ kiñcinna vidyate//  
 
 
 Su.6.37.17  tadyuṣmākaṃ śubhā vṛttirbāleṣveva
                            bhaviṣyati/ 
 kuleṣu yeṣu nejyante devāḥ pitara eva ca//  
 
 
 Su.6.37.18  brāhmaṇāḥ sādhavaścaiva
                            guravo+atithayastathā/ 
 nivṛttācāraśauceṣu parapākopajīviṣu//  
 
 
 Su.6.37.19  utsannabalibhikṣeṣu bhinnakāṃsyopabhojiṣu/ 
 gṛheṣu teṣu ye bālāstān gṛhṇīdhvamaśaṅkitāḥ//  
 
 
 Su.6.37.20  tatra vo vipulā vṛttiḥ pūjā caiva
                            bhaviṣyati/ 
 evaṃ grahāḥ samutpannā bālān gṛhṇanti cāpyataḥ//  
 
 
 Su.6.37.21  grahopasṛṣṭā bālāstu duścikitsyatamā matāḥ/ 
 vaikalyaṃ maraṇaṃ cāpi dhruvaṃ skandagrahe matam//  
 
 
 Su.6.37.22  skandagraho+atyugratamaḥ sarveṣveva yataḥ
                            smṛtaḥ/ 
 anyo vā sarvarūpastu na sādhyo graha ucyate// 
 
 iti suśrutasaṃhitāyāmuttaratantrāntargate kumāratantre
                        grahotpattyadhyāyo nāma (ekādaśo+adhyāyaḥ, āditaḥ) saptatriṃśattamo+adhyāyaḥ
                        //37// 
 
 
                    aṣṭatriṃśattamo+adhyāyaḥ/
                     Su.6.38.1  athāto yonivyāpatpratiṣedhaṃ
                        vyākhyāsyāmaḥ//  
 Su.6.38.2  yathovāca bhagavān
                        dhanvantariḥ//  
 
 Su.6.38.3  pravṛddhaliṅgaṃ puruṣaṃ
                            yā+atyarthamupasevate/ 
 rūkṣadurbalabālā yā tasyā vāyuḥ prakupyati//  
 
 
 Su.6.38.4  sa duṣṭo yonimāsādya yonirogāya kalpate/ 
 trayāṇāmapi doṣāṇāṃ yathāsvaṃ lakṣaṇena tu//  
 
 
 Su.6.38.5  viṃśatirvyāpado yonernirdiṣṭā rogasaṃgrahe/ 
 mithyācāreṇa yāḥ strīṇāṃ praduṣṭenārtavena ca//  
 
 
 Su.6.38.6  jāyante bījadoṣācca daivācca śṛṇu tāḥ
                            pṛthak/ 
 udāvartā tathā vandhyā viplutā ca pariplutā//  
 
 
 Su.6.38.7  vātalā ceti vātotthāḥ pittotthā
                            rudhirakṣarā/ 
 vāminī snāṃsinī cāpi putraghnī pittalā ca yā//  
 
 
 Su.6.38.8  atyānandā ca yā yoniḥ karṇinī caraṇādvayam † / 
 śleṣmalā †  ca
                            kaphājjñeyā ṣaṇḍākhyā phalinī tathā//  
 
 
 Su.6.38.9 
 † mahatī sūcivaktrā
                            ca sarvajeti tridoṣajā/ 
 saphenilamudāvartā rajaḥ kṛcchreṇa muñcati//  
 
 
 Su.6.38.10  vandhyāṃ naṣṭārtavāṃ vidyādviplutāṃ
                            nityavedanām/ 
 pariplutāyāṃ bhavati grāmyadharme rujā bhṛśam//  
 
 
 Su.6.38.11  vātalā karkaśā stabdhā śūlanistodapīḍitā/ 
 catasṛṣvapi cādyāsu bhavantyanilavedanāḥ//  
 
 
 Su.6.38.12  sadāhaṃ prakṣaratyasraṃ yasyāṃ sā
                            lohitakṣarā/ 
 savātamudgiredbījaṃ vāminī rajasā yutam//  
 
 
 Su.6.38.13  prasraṃsinī syandate tu kṣobhitā duḥprasūśca
                            yā/ 
 sthitaṃ sthitaṃ hanti garbhaṃ putraghnī raktasaṃsravāt//  
 
 
 Su.6.38.14  atyarthaṃ pittalā yonirdāhapākajvarānvitā/ 
 catasṛṣvapi cādyāsu pittaliṅgocchrayo bhavet//  
 
 
 Su.6.38.15  atyānandā na santoṣaṃ grāmyadharmeṇa
                            gacchati/ 
 karṇinyāṃ karṇikā yonau śleṣmāsṛgbhyāṃ prajāyate//  
 
 
 Su.6.38.16  maithune+acaraṇā †  pūrvaṃ puruṣādatiricyate/ 
 bahuśaścāticaraṇādanyā bījaṃ na vindati//  
 
 
 Su.6.38.17  śleṣmalā picchilā yoniḥ
                            kaṇḍūyuktā+atiśītalā/ 
 catasṛṣvapi cādyāsu śleṣmaliṅgocchritirbhavet//  
 
 
 Su.6.38.18  anārtavastanā ṣaṇḍī kharasparśā ca
                            maithune/ 
 atikāyagṛhītāyāstaruṇyāḥ phalinī bhavet//  
 
 
 Su.6.38.19  vivṛtā+atimahāyoniḥ sūcīvaktrā+atisaṃvṛtā/ 
 sarvaliṅgasamutthānā sarvadoṣaprakopajā//  
 
 
 Su.6.38.20  catasṛṣvapi cādyāsu
                            sarvaliṅgocchritirbhavet/ 
 pañcāsādhyā bhavantīmā yonayaḥ sarvadoṣajāḥ//  
 
 
 Su.6.38.21  pratidoṣaṃ tu sādhyāsu snehādikrama iṣyate/ 
 dadyāduttarabastīṃśca viśeṣeṇa yathoditān//  
 
 
 Su.6.38.22  karkaśāṃ śītalāṃ stabdhāmalpasparśāṃ ca
                            maithune/ 
 kumbhīsvedairupacaret sānūpaudakasṃayutaiḥ//  
 
 
 Su.6.38.23  madhurauṣadhasaṃyuktān veśavārāṃśca yoniṣu/ 
 nikṣipeddhārayeccāpi picutailamatandritaḥ//  
 
 
 Su.6.38.24  dhāvanāni ca pathyāni kurvītāpūraṇāni ca/ 
 oṣacoṣānvitāsūktaṃ kuryācchītaṃ vidhiṃ bhiṣak//  
 
 
 Su.6.38.25  durgandhāṃ picchilāṃ cāpi cūrṇaiḥ
                            pañcakaṣāyajaiḥ/ 
 pūrayedrājavṛkṣādikaṣāyaiścāpi dhāvanam//  
 
 
 Su.6.38.26  yonyāṃ tu pūyasrāviṇyāṃ
                            śodhanadravyasaṃbhṛtaiḥ/ 
 sagomūtraiḥ salavaṇaiḥ śodhanaṃ hitamiṣyate † //  
 
 
 Su.6.38.27  bṛhatīphalakalkasya dviharidrāyutasya ca/ 
 kaṇḍūmatīmalpasparśāṃ pūrayeddhūpayettathā//  
 
 
 Su.6.38.28  vartiṃ pradadyāt karṇinyāṃ
                            śodhanadravyasaṃbhṛtām/ 
 prasraṃsinīṃ ghṛtābhyāktāṃ kṣīrasvinnāṃ praveśayet//  
 
 
 Su.6.38.29  pidhāya veśavāreṇa tato bandhaṃ samācaret/ 
 pratidoṣaṃ vidadhyācca surāriṣṭāsavān bhiṣak//  
 
 
 Su.6.38.30  prātaḥ prātarniṣeveta rasonāduddhṛtaṃ
                            rasam/ 
 kṣīramāṃsarasaprāyamāhāraṃ vidadhīta ca//  
 
 
 Su.6.38.31  śukrārtavādayo doṣāḥ stanarogāśca kīrtitāḥ/ 
  klaibyasthānāni † 
                            mūḍhasya garbhasya vidhireva ca//  
 
 
 Su.6.38.32  garbhiṇīpratirogeṣu cikitsā cāpyudāhṛtā/ 
 sarvathā tāṃ prayuñjīta yonivyāpatsu buddhimān/ 
 apaprajātārogāṃśca cikitseduttarādbhiṣak// 
 
 iti suśrutasaṃhitāyāmuttaratantrāntargate kumāratantre
                        yonivyāpatpratiṣedho nāma (dvādaśo+adhyāyaḥ,
                        ādito+)aṣṭatriṃśattamo+adhyāyaḥ//38// 
 uttaratantre dvitīyaṃ kaumāratantraṃ samāptam //2// 
 
 
                    ekonacatvāriṃśattamo+adhyāyaḥ/
                     Su.6.39.1  athāto jvarapratiṣedhaṃ
                        vyākhyāsyāmaḥ//  
 Su.6.39.2  yathovāca bhagavān
                        dhanvantariḥ//  
 
 Su.6.39.3  yenāmṛtamapāṃ madhyāduddhṛtaṃ pūrvajanmani/ 
 yato+amaratvaṃ saṃprāptāstridaśāstridiveśvarāt//  
 
 
 Su.6.39.4  śiṣyāstaṃ devamāsīnaṃ papracchuḥ
                            suśrutādayaḥ/ 
 vraṇasyopadravāḥ proktā vraṇināmapyataḥ param//  
 
 
 Su.6.39.5  samāsād vyāsataścaiva brūhi no bhiṣajāṃvara/ 
 upadraveṇa juṣṭasya vraṇaḥ kṛcchreṇa sidhyati//  
 
 
 Su.6.39.6  upadravāstu vraṇinaḥ kṛcchrasādhyāḥ
                            prakīrtitāḥ/ 
 prakṣīṇabalamāṃsasya śeṣadhātuparikṣayāt//  
 
 
 Su.6.39.7  tasmādupadravān kṛtsnān brūhi naḥ
                            sacikitsitān/ 
 sarvakāyacikitsāsu ye dṛṣṭāḥ paramarṣiṇā//  
 
 
 Su.6.39.8  teṣāṃ tadvacanaṃ śrutvā
                            prābravīdbhiṣajāṃvaraḥ/ 
 jvaramādau pravakṣyāmi sa rogānīkarāṭ smṛtaḥ//  
 
 
 Su.6.39.9  rudrakopāgnisaṃbhūtaḥ sarvabhūtapratāpanaḥ/ 
 taistairnāmabhiranyeṣāṃ sattvānāṃ parikīrtyate//  
 
 
 Su.6.39.10  janmādau nidhane caiva prāyo viśati dehinam † / 
 ataḥ sarvavikārāṇāmayaṃ rājā prakīrtitaḥ//  
 
 
 Su.6.39.11  ṛte devamanuṣyebhyo nānyo viṣahate tu tam/ 
 karmaṇā labhate yasmāddevatvaṃ mānusādapi//  
 
 
 Su.6.39.12  punaścaiva cyutaḥ
                            svargānmānuṣyamanuvartate/ 
 tasmātte devabhāvena sahante mānuṣā jvaram//  
 
 
 Su.6.39.13  śeṣāḥ sarve vipadyante tairyagyonā
                            jvarārditāḥ/ 
 svedāvarodhaḥ † 
                            santāpaḥ sarvāṅgagrahaṇaṃ tathā//  
 
 
 Su.6.39.14  vikārā yugapadyasmin jvaraḥ sa
                            parikīrtitaḥ/ 
 doṣaiḥ pṛthak samastaiśca dvandvairāgantureva ca//  
 
 
 Su.6.39.15  anekakāraṇotpannaḥ smṛtastvaṣṭavidho
                            jvaraḥ/ 
 doṣāḥ prakupitāḥ sveṣu kāleṣu svaiḥ prakopaṇaiḥ//  
 
 
 Su.6.39.16  vyāpya dehamaśeṣeṇa jvaramāpādayanti hi/ 
 duṣṭāḥ svahetubhirdoṣāḥ prāpyāmāśayamūṣmaṇā//  
 
 
 Su.6.39.17  sahitā rasamāgatya rasasvedapravāhiṇām/ 
 srotasāṃ mārgamāvṛtya mandīkṛtya hutāśanam//  
 
 
 Su.6.39.18  nirasya bahirūṣmāṇaṃ paktisthānācca
                            kevalam/ 
 śarīraṃ samabhivyāpya svakāleṣu jvarāgamam//  
 
 
 Su.6.39.19  janayatyatha vṛddhiṃ vā svavarṇaṃ ca
                            tvagādiṣu/ 
 mithyātiyuktairapi ca snehādyaiḥ karmabhirnṛṇām//  
 
 
 Su.6.39.20  vividhādabhighātācca rogotthānāt
                            prapākataḥ/ 
 śramāt kṣayādajīrṇācca viṣātsātmyartuparyayāt//  
 
 
 Su.6.39.21  oṣadhīpuṣpagandhācca śokānnakṣatrapīḍayā † / 
 abhicārābhiśāpābhyāṃ manobhūtābhiśaṅkayā//  
 
 
 Su.6.39.22  strīṇāmapaprajātānāṃ prajātānāṃ
                            tathā+ahitaiḥ/ 
 stanyāvataraṇe caiva jvaro doṣaiḥ pravartate//  
 
 
 Su.6.39.23  tairvegavadbhirbahudhā
                            samudbhrāntairvimārgagaiḥ/ 
 vikṣipyamāṇo+antaragnirbhavatyāśu bahiścaraḥ//  
 
 
 Su.6.39.24  ruṇaddhi cāpyapāṃdhātuṃ
                            yasmāttasmājjvarāturaḥ/ 
 bhavatyatyuṣṇagātraśca  † jvaritastena cocyate//  
 
 
 Su.6.39.25  śramo+aratirvivarṇatvaṃ vairasyaṃ
                            nayanaplavaḥ/ 
 icchādveṣau muhuścāpi śītavātātapādiṣu//  
 
 
 Su.6.39.26  jṛmbhā+aṅgamardo gurutā
                            romaharṣo+arucistamaḥ/ 
 apraharṣaśca śītaṃ ca bhavatyutpatsyati jvare//  
 
 
 Su.6.39.27  sāmānyato viśeṣāttu jṛmbhā+atyarthaṃ
                            samīraṇāt/ 
 pittānnayanayordāhaḥ kaphānnannābhinandanam//  
 
 
 Su.6.39.28  sarvaliṅgasamavāyaḥ sarvadoṣaprakopaje/ 
 dvayordvayostu rūpeṇa saṃsṛṣṭaṃ dvandvajaṃ viduḥ//  
 
 
 Su.6.39.29  vepathurviṣamo vegaḥ
                            kaṇṭhauṣṭhapariśoṣaṇam/ 
 nidrānāśaḥ kṣutaḥ stambho gātrāṇāṃ raukṣyameva ca//  
 
 
 Su.6.39.30  śirohṛdgātrarugvaktravairasyaṃ
                            baddhaviṭkatā/ 
 jṛmbhā++ādhmānṃa tathā śūlaṃ bhavatyanilaje jvare//  
 
 
 Su.6.39.31  vegastīkṣṇo+atisāraśca nidrālpatvaṃ tathā
                            vamiḥ/ 
 kaṇṭhauṣṭhamukhanāsānāṃ pākaḥ svedaśca jāyate//  
 
 
 Su.6.39.32  pralāpaḥ kaṭutā vaktre mūrcchā dāho
                            madastṛṣā/ 
 pītaviṇmūtranetratvaṃ paittike bhrama eva ca//  
 
 
 Su.6.39.33  gauravaṃ śītamutkleśo romaharṣo+atinidratā/ 
 srotorodho  † rugalpatvaṃ praseko madhurāsyatā//  
 
 
 Su.6.39.34  nātyuṣṇagātratā chardiraṅgasādo+avipākatā/ 
 pratiśyāyo+aruciḥ kāsaḥ kaphaje+akṣṇośca †  śuklatā//  
 
 
 Su.6.39.35  nidrānāśo bhramaḥ śvāsastandrā
                            suptāṅgatā+aruciḥ/ 
 tṛṣṇā moho madaḥ stambho dāhaḥ śītaṃ hṛdi vyathā//  
 
 
 Su.6.39.36  paktiścireṇa doṣāṇāmunmādaḥ śyāvadantatā/ 
 rasanā paruṣā kṛṣṇā sandhimūrdhāsthijā rujaḥ//  
 
 
 Su.6.39.37  nirbhugne kaluṣe netre karṇau
                            śabdaruganvitau/ 
 pralāpaḥ srotasāṃ pākaḥ kūjanaṃ cetanācyutiḥ//  
 
 
 Su.6.39.38  svedamūtrapurīṣāṇāmalpaśaḥ sucirāt srutiḥ/ 
 sarvaje sarvaliṅgāni viśeṣaṃ cātra me śṛṇu//  
 
 
 Su.6.39.39  nātyuṣṇaśīto+alpasaṃjño bhrāntaprekṣī
                            hatasvaraḥ/ 
 kharajihvaḥ śuṣkakaṇṭhaḥ svedaviṇmūtravarjitaḥ//  
 
 
 Su.6.39.40  sāsro nirbhugnahṛdayo †  bhaktadveṣī hataprabhaḥ/ 
 śvasannipatitaḥ śete pralāpopadravāyutaḥ//  
 
 
 Su.6.39.41  tamabhinyāsamityāhurhataujasamathāpare/ 
 sannipātajvaraṃ kṛcchramasādhyamapare viduḥ//  
 
 
 Su.6.39.42  nidropetamabhinyāsaṃ kṣīṇamenaṃ hataujasam/ 
 saṃnyastagātraṃ saṃnyāsaṃ vidyātsarvātmake jvare//  
 
 
 Su.6.39.43  ojo visraṃsate yasya pittānilasamucchrayāt/ 
 sa gātrastambhaśītābhyāṃ  † śayanepsuracetanaḥ//  
 
 
 Su.6.39.44  api jāgrat svapan jantustandrāluśca
                            pralāpavān/ 
 saṃhṛṣṭaromā srastāṅgo mandasantāpavedanaḥ//  
 
 
 Su.6.39.45  ojonirodhajaṃ tasya jānīyāt kuśalo bhisak/ 
 saptame vidase prāpte daśame dvādaśe+api vā//  
 
 
 Su.6.39.46  punardhorataro bhūtvā praśamaṃ yāti hanti
                            vā/ 
 dvidoṣocchrāyaliṅgāstu dvandvajāstrividhāḥ smṛtāḥ//  
 
 
 Su.6.39.47  tṛṣṇā mūrcchā bhramo dāhaḥ svapnanāśaḥ
                            śirorujā/ 
 kaṇṭhāsyaśoṣo vamathū romaharṣo+arucistathā//  
 
 
 Su.6.39.48  parvbhedaśca jṛmbhā ca vātapittajvarākṛtiḥ/ 
 staimityaṃ parvaṇaṃ bhedo nidrā gauravameva ca//  
 
 
 Su.6.39.49  śirograhaḥ pratiśyāyaḥ kāsaḥ
                            svedapravartanam/ 
 santāpo madhyavegaśca vātaśleṣmajvarākṛtiḥ//  
 
 
 Su.6.39.50  liptātiktāsyatā tandrā mohaḥ
                            kāso+arucistṛṣā/ 
 muhurdāho muhuḥ śītaṃ śleṣmapittajvarākṛtiḥ// 
 
 
 Su.6.39.50.1  (/ 
 jṛmbhādhmānamadotkampaparvabhedaparikṣayāḥ/ 
 tṛṭpralāpābhitāpāḥ syurjvare mārutapaittike//  
 
 
 Su.6.39.50.2  śūlakāsakakotkleśaśītavepathupīnasāḥ/ 
 gauravāruciviṣṭambhā vātaśleṣmasamudbhave//  
 
 
 Su.6.39.50.3  śītadāhārucistambhasvedamohamadabhramāḥ/ 
 kāsāṅgasādahṛllāsā bhavanti kaphapaittike//)  
 
 
 Su.6.39.51 
 † kṛśānāṃ
                            jvaramuktānāṃ mithyāhāravihāriṇām/ 
 doṣaḥ svalpo+api saṃvṛddho dehināmanileritaḥ//  
 
 
 Su.6.39.52  satatānyedyuṣkatryākhyacāturthān
                            sapralepakān/ 
 kaphasthānavibhāgena yathāsaṃkhyaṃ karoti hi//  
 
 
 Su.6.39.53  ahorātrādahorātrāt sthānāt sthānaṃ
                            prapadyate/ 
 tataścāmāśayaṃ prāpya doṣaḥ †  kuryājjvaraṃ nṛṇām//  
 
 
 Su.6.39.54  tathā pralepako jñeyaḥ †  śoṣiṇāṃ prāṇanāśanaḥ/ 
 duścikitsyatamo mandaḥ sukaṣṭo dhātuśoṣakṛt//  
 
 
 Su.6.39.55  kaphasthāneṣu vā doṣastiṣṭan dvitricaturṣu
                            vā/ 
 viparyayākhyān kurute viṣamān kṛcchrasādhanān//  
 
 
 Su.6.39.56  paro hetuḥ svabhāvo vā viṣame
                            kaiścidīritaḥ/ 
 āgantuścanubandho hi prāyaśo viṣamajvare//  
 
 
 Su.6.39.57  vātādhikatvāt pravadanti tajjñāstṛtīyakaṃ †  cāpi caturthakaṃ
                            ca/ 
 aupatyake madyasamudbhave ca hetuṃ jvare pittakṛtaṃ vadanti//  
 
 
 Su.6.39.58  pralepakaṃ vātabalāsakaṃ ca kaphādhikatvena
                            vadanti tajjñāḥ/ 
 mūrcchānubandhā viṣamajvarā ye prāyeṇa te dvandvasamutthitāstu//  
 
 
 Su.6.39.59  tvaksthau śleṣmānilau śītamādau janayato
                            jvare/ 
 tayoḥ  † praśāntayoḥ
                            pittamante dāhaṃ karoti ca//  
 
 
 Su.6.39.60  karotyādau tathā pittaṃ tvaksthaṃ dāhamatīva
                            ca/ 
 praśānte kurutastasmiṃśchītamante ca tāvapi//  
 
 
 Su.6.39.61  dvāvetau dāhaśītādī jvarau saṃsargajau
                            smṛtau/ 
 dāhapūrvastayoḥ kaṣṭaḥ kṛcchrasādhyaśca sa smṛtaḥ//  
 
 
 Su.6.39.62  prasaktaścābhighātotthaścetanāprabhavastu †  yaḥ/ 
 rātryahnoḥ ṣaṭsu kāleṣu kīrtiteṣu tathā purā//  
 
 
 Su.6.39.63  prasahya viṣamo+abhyeti mānavaṃ bahudhā
                            jvaraḥ/ 
 sa cāpi viṣamo dehaṃ na kadācidvimuñcati//  
 
 
 Su.6.39.64 
 † glānigauravakārśyebhyaḥ sa yasmānna pramucyate/ 
 vege tu samatikrānte gato+ayamiti lakṣyate//  
 
 
 Su.6.39.65  dhātvantarastho līnatvānna
                            saukṣmyādupalabhyate/ 
 alpadoṣendhanaḥ kṣīṇaḥ kṣīṇendhana ivānalaḥ//  
 
 
 Su.6.39.66  doṣo+alpo+ahitasaṃbhūto jvarotsṛṣṭasya vā
                            punaḥ/ 
 dhātumanyatamaṃ prāpya karoti viṣamajvaram//  
 
 
 Su.6.39.67 
 † satataṃ
                            rasaraktasthaḥ so+anyedyuḥ piśitāśritaḥ/ 
 medogatastṛtīye+ahni tvasthimajjagataḥ punaḥ//  
 
 
 Su.6.39.68  kuryāccāturthakaṃ ghoramantakaṃ
                            rogasaṃkaram/ 
 kecidbhūtābhiṣaṅgotthaṃ bruvate viṣamajvaram//  
 
 
 Su.6.39.69  saptāhaṃ vā daśāhaṃ vā dvādaśāhamathāpi vā/ 
 santatyā yo+avisargī syātsantataḥ sa nigadyate//  
 
 
 Su.6.39.70  ahorātre satatako dvau kālāvanuvartate/ 
 anyedyuṣkastvahorātrādekakālaṃ pravartate//  
 
 
 Su.6.39.71  tṛtīyakastṛtīye+ahni caturthe+ahni
                            caturthakaḥ/ 
 vātenodīryamāṇāśca hrīyamāṇāśca sarvataḥ/ 
 ekadvidoṣā martyānāṃ tasminnevodite+ahani//  
 
 
 Su.6.39.72  velāṃ tāmeva kurvanti jvaravege muhurmuhuḥ/ 
  ( † vātenoddhūyamānastu yathā pūryeta sāgaraḥ//  
 
 
 Su.6.39.73  vātenodīritāstadvaddoṣāḥ kurvanti vai
                            jvarān/ 
 yathā vegāgame velāṃ chādayitvā mahodadheḥ//  
 
 
 Su.6.39.74  vegahānau tadevāmbhastatraivāntarnilīyate/ 
 doṣavegodaye tadvadudīryeta jvaro+asya vai//  
 
 
 Su.6.39.75  vegahānau praśāmyeta yathā+ambhaḥ sāgare
                            tathā/ 
 vividhenābhighātena jvaro yaḥ saṃpravartate//  
 
 
 Su.6.39.76  yathādoṣaprakopaṃ tu tathā manyeta taṃ
                            jvaram/ 
 śyāvāsyatā viṣakṛte dāhātīsārahṛdgrahāḥ//  
 
 
 Su.6.39.77  abhaktaruk pipāsā ca todo mūrcchā
                            balakṣayaḥ/ 
 oṣadhīgandhaje mūrcchā śiroruk vamathuḥ kṣavaḥ//  
 
 
 Su.6.39.78  kāmaje
                            cittavibhraṃśastandrā++ālasyamarocakaḥ/ 
 hṛdaye vedanā cāsya gātraṃ ca pariśuṣyati//  
 
 
 Su.6.39.79  bhayāt pralāpaḥ śokācca bhavet kopācca
                            vepathuḥ/ 
 abhicārābhiśāpābhyāṃ mohastṛṣṇā ca jāyate//  
 
 
 Su.6.39.80  bhūtābhiṣaṅgādudvegahāsyakampanarodanam/ 
 śramakṣayābhighātebhyo dehināṃ kupito+anilaḥ//  
 
 
 Su.6.39.81  pūrayitvā+akhilaṃ dehaṃ
                            jvaramāpādayedbhṛśam/ 
 rogāṇāṃ tu samutthānādvidāhāgantutastathā//  
 
 
 Su.6.39.82  jvaro+aparaḥ saṃbhavati taistairanyaiśca
                            hetubhiḥ/ 
 doṣāṇāṃ sa tu liṅgāni kadācinnātivartate//  
 
 
 Su.6.39.83  gurutā hṛdayotkleśaḥ sadanaṃ
                            chardyarocakau/ 
 rasasthe tu jvare liṅgaṃ dainyaṃ cāsyopajāyate//  
 
 
 Su.6.39.84  raktaniṣṭhīvanaṃ dāhaḥ
                            svedaśchardanavibhramau/ 
 pralāpaḥ piṭikā tṛṣṇā raktaprāpte jvare nṛṇām//  
 
 
 Su.6.39.85  piṇḍikodveṣṭanaṃ tṛṣṇā sṛṣṭamūtrapurīṣatā/ 
 
 † ūṣmā+antardāhavikṣepau glāniḥ syānmāṃsage jvare//  
 
 
 Su.6.39.86  bhṛśaṃ svedastṛṣā mūrcchā pralāpaśchardireva
                            ca/ 
 daurgandhyārocakau glānirmedaḥsthe cāsahiṣṇutā//  
 
 
 Su.6.39.87  bhedo+asthnāṃ kuñcanaṃ(kuñcajanaṃ) śvāso
                            virekaśchardireva ca/ 
 vikṣepaṇaṃ ca gātrāṇāmetadasthigate jvare//  
 
 
 Su.6.39.88  tamaḥpraveśanaṃ hikkā kāsaḥ śaityaṃ
                            vamistathā/ 
 antardāho mahāśvāso marmacchedaśca majjage/ 
 maraṇaṃ prāpruyāttatra śukrasthānagate jvare//  
 
 
 Su.6.39.89  śephasaḥ stabdhatā mokṣaḥ śukrasya tu
                            viśeṣataḥ/ 
 dagdhvendhanaṃ yathā vahnirdhātūn hatvā yathā viṣam//  
 
 
 Su.6.39.90  kṛtakṛtyo vrajecchāntiṃ dehaṃ hatvā tathā
                            jvaraḥ/ 
 vātapittakaphotthānāṃ jvarāṇāṃ lakṣaṇaṃ yathā//  
 
 
 Su.6.39.91  tathā teṣāṃ bhiṣagbrūyādrasādiṣvapi
                            buddhimān/ 
 samastaiḥ sannipātena dhātusthamapi nirdiśet//  
 
 
 Su.6.39.92  dvandvajaṃ dvandvajaireva doṣaiścāpi vadet
                            kṛtam/ 
 gambhīrastu jvaro jñeyo hyantardāhena tṛṣṇayā//  
 
 
 Su.6.39.93  ānaddhatvena cātyarthaṃ śvāsakāsodgamena
                            ca/ 
 hataprabhendriyaṃ  † kṣīṇamarocakanipīḍitam//  
 
 
 Su.6.39.94  gambhīratīkṣṇavegārtaṃ jvaritaṃ
                            parivarjayet/ 
 hīnamadhyādhikairdoṣaistrisaptadvādaśāhikaḥ//  
 
 
 Su.6.39.95  jvaravego bhavettīvro yathāpūrvaṃ
                            sukhakriyaḥ/ 
 kālo hyeṣa yamaścaiva niyatirmṛtyureva ca//  
 
 
 Su.6.39.96  tasmin vyapagate dehājjanmeha punarucyate/ 
 iti jvarāḥ samākhyātāḥ karmedānīṃ pravakṣyate//  
 
 
 Su.6.39.97  jvarasya pūrvarūpeṣu vartamāneṣu buddhimān/ 
 pāyayeta ghṛtaṃ svacchaṃ tataḥ sa labhate sukham//  
 
 
 Su.6.39.98  vidhirmārutajeṣveṣa paittikeṣu virecanam/ 
 mṛdu pracchardanaṃ tadvatkaphajeṣu vidhīyate//  
 
 
 Su.6.39.99  sarvadvidoṣajeṣūktaṃ yathādoṣaṃ vikalpayet/ 
 asnehanīyo+aśodhyaśca saṃyojyo laṅghanādinā//  
 
 
 Su.6.39.100  rūpaprāgrūpayorvidyānnānātvaṃ
                            vahnidhūmavat/ 
 pravyaktarūpeṣu hitamekāntenāpatarpaṇam//  
 
 
 Su.6.39.101  āmāśayasthe doṣe tu sotkleśe vamanaṃ
                            param/ 
 ānaddhaḥ stimitairdoṣairyāvantaṃ kālamāturaḥ//  
 
 
 Su.6.39.102  kuryādanaśanaṃ tāvattataḥ saṃargamācaret/ 
 na laṅghayenmārutaje kṣayaje mānase tathā//  
 
 
 Su.6.39.103  alaṅghyāścāpi ye pūrvaṃ dvivraṇīye
                            prakīrtitāḥ/ 
 anavasthitadoṣāgnerlaṅghanaṃ doṣapācanam//  
 
 
 Su.6.39.104  jvaraghnaṃ dīpanaṃ
                            kāṅkṣārucilāghavakārakam/ 
 sṛṣṭamārutaviṇmūtraṃ kṣutpipāsā+asahaṃ laghum//  
 
 
 Su.6.39.105  prasannātmendriyaṃ kṣāmaṃ naraṃ vidyāt
                            sulaṅghitam/ 
 balakṣayastṛṣā śoṣastandrānidrābhramaklamāḥ//  
 
 
 Su.6.39.106  upadravāśca śvāsādyāḥ
                            saṃbhavantyatilaṅghanāt/ 
 dīpanaṃ kaphavicchedi pittavātānulomanam//  
 
 
 Su.6.39.107  kaphavātajvarārtebhyo hitamuṣṇāmbu
                            tṛṭchidam/ 
 taddhi mārdavakṛddoṣasrotasāṃ śītamanyathā//  
 
 
 Su.6.39.108  sevyamānena toyena jvaraḥ śītena vardhate/ 
 pittamadyaviṣottheṣu śītalaṃ tiktakaiḥ śṛtam//  
 
 
 Su.6.39.109  gāṅgeyanāgarośīraparpaṭodīcyacandanaiḥ/ 
 dīpanī pācanī laghvī jvarārtānāṃ jvarāpahā//  
 
 
 Su.6.39.110  annakāle hitā peyā yathāsvaṃ pācanaiḥ
                            kṛtā/ 
 bahudoṣasya mandāgneḥ saptarātrāt paraṃ jvare//  
 
 
 Su.6.39.111 
 † laṅghanāmbuyavāgūbhiryadā doṣo na pacyate/ 
 tadā taṃ mukhavairasyatṣṇārocakanāśanaiḥ//  
 
 
 Su.6.39.112  kaṣāyaiḥ pācanairhṛdyairjvaraghnaiḥ
                            samupācaret/ 
 pañcamūlīkaṣāyaṃ tu pācanaṃ pavanajvare//  
 
 
 Su.6.39.113  sakṣaudraṃ paittike mustakaṭukendrayavaiḥ
                            kṛtam/ 
 pippalyādikaṣāyaṃ tu kaphaje paripācanam//  
 
 
 Su.6.39.114  dvandvajeṣu tu saṃsṛṣṭaṃ dadyādatha
                            vivarjayet/ 
 pītāmburlaṅghito bhukto+ajīrṇī kṣīṇaḥ pipāsitaḥ//  
 
 
 Su.6.39.115  (tīkṣṇe jvare gurau dehe vibaddheṣu maleṣu
                            ca/ 
 sāmadoṣaṃ vijānīyājjvaraṃ pakvamato+ayathā † //) mṛdau jvare laghau dehe pracaleṣu maleṣu
                            ca/ 
 pakvaṃ doṣaṃ vijānīyājjvare deyaṃ tadauṣadham//  
 
 
 Su.6.39.116  doṣaprakṛtivaikṛtyādekeṣāṃ pakvalakṣaṇam/ 
 hṛdayodveṣṭanaṃ tandrā lālāsrutirarocakaḥ//  
 
 
 Su.6.39.117  doṣāpravṛttirālasyaṃ vibandho bahumūtratā/ 
 gurūdaratvamasvedo na paktiḥ śakṛto+aratiḥ//  
 
 
 Su.6.39.118  svāpaḥ stambho gurutvaṃ ca gātrāṇāṃ
                            vahnimārdavam/ 
 mukhasyāśuddhiraglāniḥ prasaṅgī balavāñjvaraḥ//  
 
 
 Su.6.39.119  liṅgairebhirvijānīyājjvaramāmaṃ
                            vicakṣaṇaḥ/ 
 saptarātrātparaṃ kecinmanyante deyamauṣadham//  
 
 
 Su.6.39.120  daśarātrātparaṃ keciddātavyamiti niścitāḥ/ 
 paittike vā jvare deyamalpakālasamutthite//  
 
 
 Su.6.39.121  acirajvaritasyāpi deyaṃ syāddoṣapākataḥ/ 
 bheṣajaṃ hyāmadoṣasya bhūyo jvalayati jvaram//  
 
 
 Su.6.39.122  śodhanaṃ śamanīyaṃ tu karoti viṣamajvaram/ 
 cyavamānaṃ jvarotkliṣṭamupekṣeta malaṃ sadā//  
 
 
 Su.6.39.123  atipravartamānaṃ ca sādhayedatisāravat/ 
 yadā koṣṭhānugāḥ pakvā vibaddhāḥ srotasāṃ malāḥ//  
 
 
 Su.6.39.124  acirajvaritasyāpi tadā dadyādvirecanam/ 
 pakvo hyanirhṛto doṣo dehe tiṣṭhan mahātyayam//  
 
 
 Su.6.39.125  viṣamaṃ vā jvaraṃ kuryādbalavyāpadameva
                            ca/ 
 tasmānnirharaṇaṃ kāryaṃ doṣāṇāṃ vamanādibhiḥ//  
 
 
 Su.6.39.126  prakkarma vamanaṃ cāsya kāryamāsthāpanaṃ
                            tathā/ 
 virecanaṃ tathā kuryācchirasaśca virecanam//  
 
 
 Su.6.39.127  kramaśaḥ baline deyaṃ vamanaṃ ślaiṣmike
                            jvare/ 
 pittaprāye virekastu kāryaḥ praśithilāśaye//  
 
 
 Su.6.39.128  saruje+anilaje kāryaṃ sodāvarte nirūhaṇam/ 
 kaṭīpṛṣṭhagrahārtasya dīptāgneranuvāsanam//  
 
 
 Su.6.39.129  śirogauravaśūlaghnamindriyapratibodhanam/ 
 kaphābhipanne śirasi kāryaṃ mūrdhavirecanam//  
 
 
 Su.6.39.130  durbalasya samādhmātamudaraṃ sarujaṃ
                            dihet/ 
 dāruhaimavatīkuṣṭhaśatāhvāhiṅgusaindhavaiḥ//  
 
 
 Su.6.39.131  amlapiṣṭaiḥ sukhoṣṇaiśca pavane
                            tūrdhvamāgate/ 
 ruddhamūtrapurīṣāya gude vartiṃ nidhāpayet//  
 
 
 Su.6.39.132  pippālīpippalīmūlayavānīcavyasādhitām/ 
 pāyayeta yavāgūṃ vā mārutādyanulominīm//  
 
 
 Su.6.39.133  śuddhasyobhayato yasya jvaraḥ śāntiṃ na
                            gacchati/ 
 saśeṣadoṣarūkṣasya tasya taṃ sarpiṣā jayet//  
 
 
 Su.6.39.134  kṛśaṃ caivālpadoṣaṃ ca śamanīyairupācaret/ 
 upavāsairbalasthaṃ tu jvare santarpaṇotthite//  
 
 
 Su.6.39.135  klinnāṃ yavāgūṃ mandāgniṃ tṛṣārtaṃ
                            pāyayennaram/ 
 tṛṭchardidāhagharmārtaṃ madyapaṃ lājatarpaṇam//  
 
 
 Su.6.39.136  sakṣaudramambhasā paścājjīrṇe
                            yūṣarasaudanam/ 
 upavāsaśramakṛte kṣīṇaṃ(kṣīṇe) vātādhike jvare//  
 
 
 Su.6.39.137  dīptāgniṃ bhojayet prājño naraṃ
                            māṃsarasaudanam/ 
 mudgayūṣaudanaścāpi hitaḥ kaphasamutthite//  
 
 
 Su.6.39.138  sa eva sitayā yuktaḥ śītaḥ pittajvare
                            hitaḥ/ 
 dāḍimāmalamudgānāṃ yūṣaścānilapaittike//  
 
 
 Su.6.39.139 
 † hrasvamūlakayūṣastu vātaśleṣmādhike hitaḥ/ 
 paṭolanimbayūṣastu pathyaḥ pittakaphātmake//  
 
 
 Su.6.39.140  dāhacchardiyutaṃ kṣāmaṃ nirannaṃ
                            tṛṣṇayā+arditam/ 
 sitākṣaudrayutaṃ lājatarpaṇaṃ pāyayeta ca//  
 
 
 Su.6.39.141  kaphapittaparītasya
                            grīṣme+asṛkpittinastathā/ 
 madyanityasya na hitā yavāgūstamupācaret//  
 
 
 Su.6.39.142  yūṣairamlairanamlairvā jāṅgalaiśca
                            rasairhitaiḥ/ 
 madyaṃ purāṇaṃ mandāgneryavānnopahitaṃ hitam//  
 
 
 Su.6.39.143  savyoṣaṃ vitarettakraṃ kaphārocakapīḍite/ 
 kṛśo+alpadoṣo dīnaśca naro jīrṇajvarārditaḥ//  
 
 
 Su.6.39.144  vibaddhaḥ sṛṣṭadoṣaśca rūkṣaḥ
                            pittānilajvarī/ 
 pipāsārtaḥ sadāho vā payasā sa sukhī bhavet//  
 
 
 Su.6.39.145 
 † tadeva taruṇe
                            pītaṃ viṣavaddhanti mānavam/ 
 sarvajvareṣu sulaghu mātrāvadbhojanaṃ hitam//  
 
 
 Su.6.39.146  vegāpāye+anyathā taddhi
                            jvaravegābhivardhanam/ 
 jvarito hitamaśnīyādyadyapyasyārucirbhavet//  
 
 
 Su.6.39.147  annakāle hyabhuñjānaḥ kṣīyate
                            mriyate+athavā/ 
 sa kṣīṇaḥ kṛcchratāṃ yāti yātyasādhyatvameva ca//  
 
 
 Su.6.39.148  tasmādrakṣedbalaṃ puṃsāṃ bale sati hi
                            jīvitam/ 
 gurvabhiṣyandyakāle ca jvarī nādyāt kathañcana//  
 
 
 Su.6.39.149  na tu tasyāhitaṃ bhuktamāyuṣe vā sukhāya
                            vā/ 
 saṃtataṃ viṣamaṃ vā+api kṣīṇasya sucirotthitam//  
 
 
 Su.6.39.150  jvaraṃ saṃbhojanaiḥ pathyairlaghubhiḥ
                            samupācaret/ 
 mudgānmasūrāṃścaṇakān kulatthān samakuṣṭhakān//  
 
 
 Su.6.39.151  āhārakāle yūṣārthaṃ jvaritāya pradāpayet/ 
 paṭolapatraṃ vārtākaṃ kaṭhillaṃ pāpacailikam//  
 
 
 Su.6.39.152  karkāṭakaṃ parpaṭakaṃ gojihvāṃ
                            bālamūlakam/ 
 patraṃ guḍūcyāḥ śākārthe jvaritānāṃ pradāpayet//  
 
 
 Su.6.39.153  lāvān kapiñjalāneṇān
                            pṛṣatāñcharabhāñchaśān/ 
 kālapucchān kuraṅgāṃśca tathaiva mṛgamātṛkān//  
 
 
 Su.6.39.154  māṃsārthe māṃsasātmyānāṃ  † jvaritānāṃ
                            pradāpayet/ 
 sārasakrauñcaśikhinaḥ kukkuṭāṃstittirāṃs(tittirīṃ)tathā//  
 
 
 Su.6.39.155  gurūṣṇatvānna śaṃsanti jvare
                            keciccikitsakāḥ/ 
 jvaritānāṃ prakopaṃ tu yadā yāti samīraṇaḥ//  
 
 
 Su.6.39.156  tadaite+api hi śasyante
                            mātrākālopapāditāḥ/ 
 pariṣekān pradehāṃśca snehān saṃśodhanāni ca//  
 
 
 Su.6.39.157 
                            (snānābhyaṅgadivāsvapnaśītavyāyāmayoṣitaḥ)/ 
 kaṣāyagururūkṣāṇi krodhādīni tathaiva ca//  
 
 
 Su.6.39.158  sāravanti ca bhojyāni varjayettaruṇajvarī/ 
 tathaiva navadhānyādiṃ varjayecca samāsataḥ//  
 
 
 Su.6.39.159  anavasthitadoṣāgnerebhiḥ sandhukṣito
                            jvaraḥ/ 
 gambhīratīkṣṇavegatvaṃ yātyamādhyatvameva ca//  
 
 
 Su.6.39.160  śītatoyadivāsvapnakrodhavyāyāmayoṣitaḥ/ 
 na seveta jvarotsṛṣṭo yāvanna balavān bhavet//  
 
 
 Su.6.39.161  muktasyāpi jvareṇāśu
                            durbalasyāhitairjvaraḥ/ 
 pratyāpanno daheddehaṃ śuṣkaṃ vṛkṣamivānalaḥ//  
 
 
 Su.6.39.162  tasmātkāryaḥ parīhāro
                            jvaramuktairviriktavat/ 
 yāvanna prakṛtisthaḥ syāddoṣataḥ prāṇatastathā//  
 
 
 Su.6.39.163  jvare pramoho bhavati
                            svalpairapyavaceṣṭitaiḥ/ 
 niṣaṇṇaṃ bhojayettasmānmūtroccārau ca kārayet//  
 
 
 Su.6.39.164  arocake gātrasāde vaivarṇye+aṅgamalādiṣu/ 
 śāntajvaro+api śodhyaḥ syādanubandhabhayānnaraḥ//  
 
 
 Su.6.39.165  na jātu  † snāpayet prājñaḥ sahasā jvarakarśitam/ 
 tena saṃdūṣito hyasya punareva bhavejjvaraḥ//  
 
 
 Su.6.39.166  cikitsecca jvarān sarvānnimittānāṃ
                            viparyayaiḥ/ 
 śramakṣayābhighātotthe mūlavyādhimupācaret//  
 
 
 Su.6.39.167  strīṇāmapaprajātānāṃ stanyāvataraṇe ca
                            yaḥ/ 
 tatra saṃśamanaṃ kuryādyathādoṣaṃ vidhānavit//  
 
 
 Su.6.39.168  ataḥ saṃśamanīyāni kaṣāyāṇi nibodha me/ 
 sarvajvareṣu deyāni yāni vaidyena jānatā//  
 
 
 Su.6.39.169  pippalīsārivādrākṣāśatapuṣoāhareṇubhiḥ/ 
 kṛtaḥ kaṣāyaḥ saguḍo hanyācchvasanajaṃ jvaram//  
 
 
 Su.6.39.170  śṛtaṃ śītakaṣāyaṃ vā guḍūcyāḥ peyameva tu/ 
 balādarbhaśvadaṃṣṭrāṇāṃ kaṣāyaṃ pādaśeṣitam//  
 
 
 Su.6.39.171  śarkarāghṛtasaṃyuktaṃ pibedvātajvarāpaham/ 
 śatapuṣpāvacākuṣṭhadevadāruhareṇukāḥ//  
 
 
 Su.6.39.172  kustumburūṇi naladaṃ  † mustaṃ caivāpsu sādhayet/ 
 kṣaudreṇa sitayā cāpi yuktaḥ kvātho+anilādhike//  
 
 
 Su.6.39.173  drākṣāguḍūcīkāśmaryatrāyamāṇāḥ sasārivāḥ/ 
 niṣkvāthya saguḍaṃ kvāthaṃ pibedvātakṛte jvare//  
 
 
 Su.6.39.174  guḍūcyāḥ svaraso grāhyaḥ śatāvaryāśca
                            tatsamaḥ/ 
 nihanyātsaguḍaḥ pītaḥ sadyo+anilakṛtaṃ jvaram//  
 
 
 Su.6.39.175  ghṛtābhyaṅgasvedalepānavasthāsu ca
                            yojayet/ 
 śrīparṇīcandanośīraparūṣakamadhūkajaḥ//  
 
 
 Su.6.39.176  śarkarāmadhuro hanti kaṣāyaḥ paittikaṃ
                            jvaram/ 
 pītaṃ pittajvaraṃ hanyātsārivādyaṃ saśarkaram//  
 
 
 Su.6.39.177  sayaṣṭīmadhukaṃ
                            hanyāttathaivotpalapūrvakam/ 
 śṛtaṃ śītakaṣāyaṃ vā sotpalaṃ śarkarāyutam//  
 
 
 Su.6.39.178  guḍūcīpadmarodhrāṇāṃ sārivotpalayostathā/ 
 śarkarāmadhuraḥ kvāthaḥ śītaḥ pittajvarāpahaḥ//  
 
 
 Su.6.39.179  drākṣāragvadhayoścāpi kāśmaryasyāthavā
                            punaḥ/ 
 svādutiktakaṣāyāṇāṃ kaṣāyaiḥ śarkarāyutaiḥ//  
 
 
 Su.6.39.180  suśītaiḥ śamayettṛṣṇāṃ pravṛddhāṃ dāhameva
                            ca/ 
 śītaṃ madhuyutaṃ toyamākaṇṭhādvā pipāsitam//  
 
 
 Su.6.39.181  vāmayetpāyayitvā tu tena tṛṣṇā praśāmyati/ 
 kṣīraiḥ kṣīrikaṣāyaiśca suśītaiścandanāyutaiḥ//  
 
 
 Su.6.39.182  antardāhe vidhātavyamebhiścānyaiśca
                            śītalaiḥ/ 
 padmakaṃ madhukaṃ drākṣāṃ puṇḍarīkamathotpalam//  
 
 
 Su.6.39.183  yavān bhṛṣṭānuśīrāṇi samaṅgāṃ
                            kaśmarīphalam/ 
 nidadhyādapsu cāloḍya niśāparyuṣitaṃ tataḥ//  
 
 
 Su.6.39.184  kṣaudreṇa yuktaṃ pibato jvaradāhau
                            praśāmyataḥ/ 
 jihvātālugalaklomaśoṣe mūrdhni ca dāpayet//  
 
 
 Su.6.39.185  keśaraṃ mātuluṅgasya
                            madhusaindhavasaṃyutam/ 
 śarkarādāḍimābhyāṃ vā drākṣākharjūrayostathā//  
 
 
 Su.6.39.186  vairasye dhārayetkalkaṃ gaṇḍūṣaṃ ca tathā
                            hitam/ 
 saptacchadaṃ guḍūcīṃ ca nimbaṃ sphūrjakameva ca//  
 
 
 Su.6.39.187  kvāthayitvā pibet kvāthaṃ sakṣaudraṃ kaphaje
                            jvare/ 
 kaṭutrikaṃ nāgapuṣpaṃ haridrā kaṭurohiṇī//  
 
 
 Su.6.39.188  kauṭajaṃ ca phalaṃ hanyāt sevyamānaṃ
                            kaphajvaram/ 
 haridrāṃ ciatrakaṃ nimbamuśīrātiviṣe vacām//  
 
 
 Su.6.39.189  kuṣṭhamindrayavān mūrvāṃ paṭolaṃ cāpi
                            sādhitam/ 
 pibenmaricasaṃyuktaṃ sakṣaudraṃ kaphaje jvare//  
 
 
 Su.6.39.190  sārivātiviṣākuṣṭhapurākhyaiḥ
                            sadurālabhaiḥ/ 
 mustena ca kṛtaḥ kvāthaḥ pīto hanyāt kaphajvaram//  
 
 
 Su.6.39.191  mustaṃ vṛkṣakabījāni triphalā kaṭurohiṇī/ 
 parūṣakāṇi ca kvāthaḥ kaphajvaravināśanaḥ//  
 
 
 Su.6.39.192  rājavṛkṣādivargasya kaṣāyo madhusaṃyutaḥ/ 
 kaphavātajvaraṃ hanyācchīghraṃ kāle+avacāritaḥ//  
 
 
 Su.6.39.193  nāgaraṃ dhānyakaṃ bhārgīmabhayāṃ suradāru
                            ca/ 
 vacāṃ parpaṭakaṃ mustaṃ bhūtīkamatha kaṭphalam//  
 
 
 Su.6.39.194  niṣkvāthya kaphavātotthe
                            kṣaudrahiṅgusamanvitam/ 
 dātavyaṃ(apātavyaṃ) śvāsakāsaghnaṃ śleṣmotseke galagrahe//  
 
 
 Su.6.39.195  hikkāsu kaṇṭhaśvayathau śūle
                            hṛdayapārśvaje/ 
 balāpaṭolatriphalāyaṣṭyāhvānāṃ vṛṣasya ca//  
 
 
 Su.6.39.196  kvātho madhuyutaḥ pīto hanti
                            pittakaphajvaram/ 
 kaṭukāvijayādrākṣāmustaparpaṭakaiḥ kṛtaḥ//  
 
 
 Su.6.39.197  kaṣāyo nāśayet pītaḥ śleṣmapittabhavaṃ
                            jvaram/ 
 bhārgīvacāparpaṭakadhānyahiṅgvabhayāghanaiḥ//  
 
 
 Su.6.39.198  kāśmaryanāgaraiḥ kvāthaḥ sakṣaudraḥ
                            śleṣmapittaje/ 
 saśarkarāmakṣamātrāṃ kaṭukāmuṣṇavāriṇā//  
 
 
 Su.6.39.199  pītvā jvaraṃ jayejjantuḥ
                            kaphapittasamudbhavam/ 
 kirātatiktamamṛtāṃ drākṣāmāmalakaṃ śaṭīm//  
 
 
 Su.6.39.200  niṣkvāthya vātapittotthe taṃ kvāthaṃ saguḍaṃ
                            pibet/ 
 rāsnā vṛṣo+atha triphalā rājavṛkṣaphalaiḥ saha//  
 
 
 Su.6.39.201  kaṣāyaḥ sādhitaḥ pīto vātapittajvaraṃ
                            jayet/ 
 sarvadoṣasamutthe tu saṃsṛṣṭānavacārayet//  
 
 
 Su.6.39.202  yathādoṣocchrayaṃ cāpi jvarān
                            sarvānupācaret/ 
 vṛścīvabilvavarṣābhvaḥ payaścodakameva ca//  
 
 
 Su.6.39.203  pacet kṣīrāvaśiṣṭaṃ tu taddhi
                            sarvajvarāpaham/ 
 udakāṃśāstrayaḥ kṣīraṃ  † śiṃśapāsārasaṃyutam//  
 
 
 Su.6.39.204  tat kṣīraśeṣaṃ kvathitaṃ peyaṃ
                            sarvajvarāpaham/ 
 nalavetasayormūle mūrvāyāṃ devadāruṇi//  
 
 
 Su.6.39.205  kaṣāyaṃ vidhivat kṛtvā
                            peyametajjvarāpaham/ 
 haridrā bhadramustaṃ ca triphalā kaṭurohiṇī//  
 
 
 Su.6.39.206  picumandaḥ paṭolī ca devadāru nidigdhikā/ 
 eṣāṃ kaṣāyaḥ pītastu sannipātajvaraṃ jayet//  
 
 
 Su.6.39.207  avipaktiṃ prasekaṃ ca śophaṃ
                            kāsamarocakam/ 
 traiphalo vā sasarpiṣkaḥ kvāthaḥ peyastridoṣaje//  
 
 
 Su.6.39.208  anantāṃ bālakaṃ mustāṃ nāgaraṃ
                            kaṭurohiṇīm/ 
 sukhāmbunā prāgudayātpāyayetākṣasaṃmitam//  
 
 
 Su.6.39.209  eṣa sarvajvarān hanti dīpayatyāśu cānalam/ 
 dravyāṇi dīpanīyāni tathā vairecanāni ca//  
 
 
 Su.6.39.210  ekaśo vā dviśo vā+api jvaraghnāni
                            prayojayet/ 
 sarpirmadhvabhayātailaleho+ayaṃ sarvajaṃ jvaram//  
 
 
 Su.6.39.211  śāntiṃ nayettrivṛccāpi sakṣaudrā prabalaṃ
                            jvaram/ 
 jvare tu viṣame kāryamūrdhvaṃ cādhaśca śodhanam//  
 
 
 Su.6.39.212  ghṛtaṃ plīhodaroktaṃ vā
                            nihanyādviṣamajvaram/ 
 guḍapragāḍhāṃ triphalāṃ pibedvā viṣamārditaḥ//  
 
 
 Su.6.39.213  guḍūcīnimbadhātrīṇāṃ kaṣāyaṃ vā
                            samākṣikam/ 
 prātaḥ prātaḥ sasarpiṣkaṃ rasonamupayojayet//  
 
 
 Su.6.39.214  tricaturbhiḥ pibet kvāthaṃ pañcabhirvā  † samanvitaiḥ/ 
 madhukasya paṭolasya rohiṇyā mustakasya ca//  
 
 
 Su.6.39.215  harītakyāśca sarvo+ayaṃ trividho yoga
                                iṣyate † / 
 sarpiḥkṣīrasitākṣaudramāgadhīrvā yathābalam//  
 
 
 Su.6.39.216  daśamūlīkaṣāyeṇa māgadhīrvā prayojayet/ 
 pippalīvardhamānaṃ vā pibet kṣīrarasāśanaḥ//  
 
 
 Su.6.39.217  tāmracūḍasya māṃsena pibedvā
                            madyamuttamam/ 
 kolāgnimanthatriphalākvāthe dadhnā ghṛtaṃ pacet//  
 
 
 Su.6.39.218  tilvakāvāpametaddhi viṣamajvaranāśanam/ 
 pippalyativiṣādrākṣārārivābilvacandanaiḥ//  
 
 
 Su.6.39.219  kaṭukendrayavośīrasiṃhītāmalakīghanaiḥ/ 
 trāyamāṇāsthirādhātrīviśvabheṣajacitrakaiḥ//  
 
 
 Su.6.39.220  pakvametairghṛtaṃ pītaṃ vijitya
                            visamāgnitām/ 
 jīrṇajvaraśiraḥśūlagulmodarahalīmakān//  
 
 
 Su.6.39.221  kṣayakāsaṃ sasaṃtāpaṃ pārśvaśūlānapāsyati/ 
 guḍūcītriphalāvāsātrāyamāṇāyavāsakaiḥ//  
 
 
 Su.6.39.222  kvathitairvidhivatpakvametaiḥ kalkīkṛtaiḥ
                            samaiḥ/ 
 drākṣāmāgadhikāmbhodanāgarotpalacandanaiḥ//  
 
 
 Su.6.39.223  pītaṃ sarpiḥ kṣayaśvāsakāsajīrṇajvarān
                            jayet/ 
 kalaśībṛhatīdrākṣātrāyantīnimbagokṣuraiḥ//  
 
 
 Su.6.39.224  balāparpaṭakāmbhodaśālaparṇīyavāsakaiḥ/ 
 pakvamutkvathitaiḥ sarpiḥ kalkairebhiḥ samanvitam//  
 
 
 Su.6.39.225  śaṭītāmalakībhārgīmedāmalakapauṣkaraiḥ/ 
 kṣīradviguṇasaṃyuktaṃ jīrṇajvaramapohati//  
 
 
 Su.6.39.226  śiraḥpārśvarujākāsakṣayapraśamanaṃ param/ 
 paṭolīparpaṭāriṣṭaguḍūcītriphalāvṛṣaiḥ//  
 
 
 Su.6.39.227  kaṭukāmbudabhūnimbayāsayaṣṭyāhvacandanaiḥ/ 
 dārvīśakrayavośīratrāyamāṇākaṇotpalaiḥ//  
 
 
 Su.6.39.228  dhātrībhṛṅgarajobhīrukākamācīrasairghṛtam/ 
 siddhamāśvapacīkuṣṭhajvaraśukrārjunavraṇān//  
 
 
 Su.6.39.229  hanyānnayanavadanaśravaṇaghrāṇajān gadān/ 
 viḍaṅgatriphalāmustamañjiṣṭhādāḍimotpalaiḥ//  
 
 
 Su.6.39.230  priyaṅgvelailavālūkacandanāmaradārubhiḥ/ 
 barhiṣṭhakuṣṭharajanīparṇinīsārivādvayaiḥ//  
 
 
 Su.6.39.231  hareṇukātrivṛddantīvacātālīśakesaraiḥ/ 
 dvikṣīraṃ vipacetsarpirmālatīkusumaiḥ saha//  
 
 
 Su.6.39.232  jīrṇajvaraśvāsakāsagulmonmādagarāpaham/ 
 etatkalyāṇakaṃ nāma sarpirmāṅgalyamuttamam//  
 
 
 Su.6.39.233  alakṣmīgraharakṣognimāndyāpasmārapāpanut/ 
 śasyate naṣṭaśukrāṇāṃ vandhyānāṃ garbhadaṃ param//  
 
 
 Su.6.39.234  madhyaṃ cakṣuṣyamāyuṣyaṃ
                            retomārgaviśodhanam/ 
 etaireva tathā dravyaiḥ sarvagandhaiśca sādhitam//  
 
 
 Su.6.39.235  kapilāyā ghṛtaprasthaṃ
                            suvarṇamaṇisaṃyutam/ 
 tatkṣīreṇa sahaikadhyaṃ prasādhya kusumairimaiḥ//  
 
 
 Su.6.39.236  sumanaścampakāśokaśirīṣakusumairvṛtam/ 
 tathā naladapadmānāṃ keśarairdāḍimasya ca//  
 
 
 Su.6.39.237  tithau praśaste nakṣatre sādhakasyāturasya
                            ca/ 
 kṛtaṃ manuṣyadevāya brāhmaṇairabhimantritam//  
 
 
 Su.6.39.238  dattaṃ sarvajvarān hanti mahākalyāṇakaṃ
                            tvidam//  
 
 
 Su.6.39.239  darśanasparśanābhyāṃ ca sarvarogaharaṃ
                            śivam/ 
 adhṛṣyaḥ sarvabhūtānāṃ valīpalitavarjitaḥ//  
 
 
 Su.6.39.240  asyābhyāsādghṛtasyeha
                            jīvedvarṣaśatatrayam/ 
 gavyaṃ dadhi ca mūtraṃ ca kṣīraṃ sarpiḥ śakṛdrasaḥ//  
 
 
 Su.6.39.241  samabhāgāni pācyāni kalkāṃścaitān
                            samāvapet/ 
 triphalāṃ citrakaṃ mustaṃ haridrātiviṣe vacām//  
 
 
 Su.6.39.242  viḍaṅgaṃ tryūṣaṇaṃ cavyaṃ suradāru tathaiva
                            ca/ 
 pañcagavyamidaṃ pānādviṣamajvaranāśanam//  
 
 
 Su.6.39.243  pañcagavyamṛte garbhātpācyamanyad vṛṣeṇa
                            ca/ 
 balayā+atha paraṃ pācyaṃ guḍūcyā tadvadeva tu//  
 
 
 Su.6.39.244  jīrṇajvare ca śophe ca pāṇḍuroge ca
                            pūjitam/ 
 etenaiva tu kalpena ghṛtaṃ pañcāvikaṃ pacet/ 
 pañcājaṃ pañcamahiṣaṃ caturuṣṭramathāpi ca//  
 
 
 Su.6.39.245  triphalośīraśampākakaṭukātiviṣāghanaiḥ/ 
 śatāvarīsaptaparṇaguḍūcīrajanīdvayaiḥ//  
 
 
 Su.6.39.246 
                            citrakatrivṛtakavacāviśālāpaṭolāriṣṭavālakaiḥ/ 
 kirātatiktakavacāviśālāpadmakotpalaiḥ//  
 
 
 Su.6.39.247  sārivādvayayaṣṭyāhvacavikāraktacandanaiḥ/ 
 durālabhāparpaṭakatrāyamāṇāṭarūṣakaiḥ//  
 
 
 Su.6.39.248  rāsnākuṅkumamañjiṣṭhāmāgadhīnāgaraistathā/ 
 dhātrīphalarasaiḥ samyagdviguṇaiḥ sādhitaṃ haviḥ//  
 
 
 Su.6.39.249  parisarpajvaraśvāsagulmakuṣṭhanivāraṇam/ 
 pāṇḍuplīhāgnisādibhya etadeva paraṃ hitam//  
 
 
 Su.6.39.250  paṭolakaṭukādārvīnimbavāsāphalatrikam/ 
 durālabhāparpaṭakatrāyamāṇāḥ palonmitāḥ//  
 
 
 Su.6.39.251  prasthamāmalakānāṃ ca
                            kvāthayetsalilārmaṇe/ 
 tena pādāvaśeṣeṇa ghṛtaprasthaṃ vipācayet//  
 
 
 Su.6.39.252  kalkaiḥ
                            kuṭajabhūnimbaghanayaṣṭyāhvacandanaiḥ/ 
 sapippalīkaistatsiddhaṃ cakṣuṣyaṃ śuklayorhitam//  
 
 
 Su.6.39.253  ghrāṇakarṇākṣivadanavartmarogavraṇāpaham/ 
 raktkapittakaphasvedakledapūyopaśoṣaṇam//  
 
 
 Su.6.39.254  kāmalājvaravīsarpagaṇḍamālāharaṃ param/ 
 śṛtaṃ payaḥ śarkarā ca pippalyo madhusarpiṣī//  
 
 
 Su.6.39.255  pañcasāramidaṃ peyaṃ mathitaṃ viṣamajvare/ 
 kṣatakṣīṇe kṣaye śvāse hṛdroge caitadiṣyate//  
 
 
 Su.6.39.256 
                            lākṣāviśvaniśāmūrvāmañjiṣṭhāsvarjikāmayaiḥ/ 
 ṣaḍguṇena ca takreṇa siddhaṃ tailaṃ jvarāntakṛt//  
 
 
 Su.6.39.257 
                            kṣīrivṛkṣāsanāriṣṭajambūsaptacchadārjunaiḥ/ 
 śirīṣakhadirāsphoṭāmṛtavallyāṭarūṣakaiḥ//  
 
 
 Su.6.39.258  kaṭukāparpaṭośīravacātejovatīghanaiḥ/ 
 sādhitaṃ tailamabhyaṅgādāśu jīrṇajvarāpaham//  
 
 
 Su.6.39.259  nirviṣairbhujagairnāgairvinītaiḥ
                            kṛtataskaraiḥ/ 
 trāsayedāgame cainaṃ tadaharbhojayenna ca//  
 
 
 Su.6.39.260  atyabhiṣyandigurubhirvāmayedvā punaḥ
                            punaḥ/ 
 madyaṃ tīkṣṇaṃ pāyayeta ghṛtaṃ vā jvaranāśanam//  
 
 
 Su.6.39.261  purāṇaṃ vā ghṛtaṃ kāmamudāraṃ vā
                            virecanam/ 
 nirūhayedvā matimān susvinnaṃ tadaharnaram//  
 
 
 Su.6.39.262  ajāvyoścarmaromāṇi vacā kuṣṭhaṃ palaṅkaṣā/ 
 nimbapatraṃ madhuyutaṃ dhūpanaṃ tasya dāpayet//  
 
 
 Su.6.39.263  baiḍālaṃ vā śakṛdyojyaṃ vepamānasya
                            dhūpanam/ 
 pippalī saindhavaṃ tailaṃ nepālī cekṣaṇāñjanam//  
 
 
 Su.6.39.264  udaroktāni sarpīṣi yānyuktāni purā mayā/ 
 kalpoktaṃ cājitaṃ sarpiḥ sevyamānaṃ jvaraṃ jayet//  
 
 
 Su.6.39.265 
                            bhūtavidyāsamuddiṣṭairbandhāveśanapūjanaiḥ/ 
 jayedbhūtābhiṣaṅgotthaṃ vijñānādyaiśca mānasam//  
 
 
 Su.6.39.266  śramakṣayotthe bhuñjīta ghṛtābhyakto
                            rasaudanam/ 
 abhiśāpābhicārotthau jvarau homādinā jayet//  
 
 
 Su.6.39.267  dānasvastyayanātithyairutpātagrahapīḍitam/ 
 abhighātajvare kuryāt kriyāmuṣṇavivarjitām//  
 
 
 Su.6.39.268  kaṣāyamadhurāṃ snigdhāṃ yathādoṣamathāpi
                            vā/ 
 auṣadhīgandhaviṣajau viṣapittaprasādhanaiḥ//  
 
 
 Su.6.39.269  jayet kaṣāyaṃ ca hitaṃ sarvagandhakṛtaṃ
                            tathā/ 
 nimbadārukaṣāyaṃ vā hitaṃ saumanasaṃ yathā//  
 
 
 Su.6.39.270  yavānnavikṛtiḥ sarpirmadyaṃ ca viṣame
                            hitam/ 
 saṃpūjayedvijān gāśca devamīśānamambikām//  
 
 
 Su.6.39.271  kaphavātotthayoścāpi jvarayoḥ śītapīḍitam/ 
 dihyāduṣṇena vargeṇa paraścoṣṇo vidhirhitaḥ//  
 
 
 Su.6.39.272  siñcet
                            koṣṇairāranālaśuktagomūtramastubhiḥ/ 
 dihyāt palāśaiḥ piṣṭairvā surasārjakaśigrujaiḥ//  
 
 
 Su.6.39.273  kṣāratailena vā+abhyaṅgaḥ saśuktena
                            vidhīyate/ 
 pānamāragvadhādeśca kvathitasya viśeṣataḥ//  
 
 
 Su.6.39.274  avagāhaḥ sukhoṣṇaśca
                            vātaghnakvāthayojitaḥ/ 
 jitvā śītaṃ kramairebhiḥ sukhoṣṇajalasecitam//  
 
 
 Su.6.39.275  praveśyaurṇikakārpāsakauśeyāmbarasaṃvṛtam/ 
 śāyayet kṣāmadehaṃ ca kālaguruvibhūṣitam//  
 
 
 Su.6.39.276  stanāḍhyā rūpasaṃpannāḥ kuśalā
                            navayauvanāḥ/ 
 bhajeyuḥ pramadā gātraiḥ śītadainyāpahāḥ śubhāḥ//  
 
 
 Su.6.39.277  śaracchaśāṅkavadanā nīlotpalavilocanāḥ/ 
 sphuritabhrūlatābhaṅgalalāṭataṭakampanāḥ//  
 
 
 Su.6.39.278  pralambabimbapracaladbimbīphalanibhādharāḥ † / 
 kṛśodaryo+ativistīrṇajaghanodvahanālasāḥ//  
 
 
 Su.6.39.279  kuṅkumāgurudigdhāṅgyo
                            ghanatuṅgapayodharāḥ/ 
 sugandhidhūpitaślakṣṇasrastāṃśukavibhūṣaṇāḥ//  
 
 
 Su.6.39.280  gāḍhamāliṅgayeyustaṃ taruṃ vanalatā iva/ 
 prahlādaṃ cāsya vijñāya tāḥ strīrapanayet punaḥ//  
 
 
 Su.6.39.281  tāsāmaṅgapariṣvaṅganivārutahimajvaram/ 
 bhojayeddhitamannaṃ ca yathā sukhamavāpruyāt//  
 
 
 Su.6.39.282  dāhābhibhūte tu vidhiṃ
                            kuryāddāhavināśanam/ 
 madhuphaṇitayuktena nimbapatrāmbhasā+api vā//  
 
 
 Su.6.39.283  dāhajvarārtaṃ matimān vāmayet kṣiprameva
                            ca/ 
 śatadhautaghṛtābhyaktaṃ dihyādvā yavaśaktubhiḥ//  
 
 
 Su.6.39.284  kolāmalakasaṃyuktaiḥ
                            śuktadhānyāmlasaṃyutaiḥ/ 
 amlapiṣṭaiḥ suśītaiśca phenilāpallavaistathā//  
 
 
 Su.6.39.285  amlapiṣṭaiḥ suśītairvā
                            palāśatarujairdihet/ 
 badarīpallavotthena phenenāriṣṭakasya ca//  
 
 
 Su.6.39.286  lipte+aṅge dāhatṛṇmūrcchāḥ praśāmyanti ca
                            sarvaśaḥ/ 
 yavārdhakuḍavaṃ piṣṭvā mañjiṣṭhārdhapalaṃ tathā//  
 
 
 Su.6.39.287  amlaprasthaśatonmiśraṃ tailaprasthaṃ
                            vipācayet/ 
 etat prahlādanaṃ tailaṃ jvaradāhavināśanam//  
 
 
 Su.6.39.288  nyagrodhādirgaṇo yastu kākolyādiśca yo
                            gaṇaḥ/ 
 utpalādirgaṇo yastu piṣṭarvā taiḥ pralepayet//  
 
 
 Su.6.39.289  tatkaṣāyāmlasaṃsiddhāḥ snehāścābhyañjane
                            hitāḥ/ 
 teṣāṃ śītakaṣāye vā dāhārtamavagāhayet//  
 
 
 Su.6.39.290  dāhavege tvatikrānte tasmāduddhṛtya
                            mānavam/ 
 pariṣicyāmbudhiḥ śītaiḥ pralimpeccandanādibhiḥ//  
 
 
 Su.6.39.291  glānaṃ vā dīnamanasamāśliṣeyurvarāṅganāḥ/ 
 pelavakṣaumasaṃvītāścandanārdrapayodharāḥ//  
 
 
 Su.6.39.292  bibhratyo+abjasrajaścitrā
                            maṇiratnavibhūṣitāḥ/ 
 bhajeyustāḥ stanaiḥ śītaiḥ spṛśantyo+amburuhaiḥ sukhaiḥ//  
 
 
 Su.6.39.293  prahlādaṃ cāsya vijñāya tāḥ strīrapanayet
                            punaḥ/ 
 hitaṃ ca bhojayedannaṃ tathā++āpnoti sukhaṃ mahat//  
 
 
 Su.6.39.294  pittajvaroktaṃ śamanaṃ vireko+ † anyaddhitaṃ ca
                            yat/ 
 nirharetpittamevādau doṣeṣu samavāyiṣu//  
 
 
 Su.6.39.295  durnivārataraṃ taddhi jvarārtānāṃ
                            viśeṣataḥ/ 
 chardimūrcchāpipāsādīnavirodhājjvarasya ca//  
 
 
 Su.6.39.296  upadravāñjayeccāpi pratyanīkena hetunā/ 
 viśeṣamaparaṃ cātra śṛṇūpadravanāśanam//  
 
 
 Su.6.39.297  madhukaṃ rajanī mustaṃ dāḍimaṃ
                            sāmlavetasam/ 
 añjanaṃ tintiḍīkaṃ ca naladaṃ patramutpalam//  
 
 
 Su.6.39.298  tvacaṃ vyāghranakhaṃ caiva mātuluṅgaraso
                            madhu/ 
 dihyādebhirjvarārtasya madhuśuktayutaiḥ śiraḥ//  
 
 
 Su.6.39.299  śirobhitāpasaṃmohavamihikkāpravepathūn/ 
 pradeho nāśayatyeṣa jvaritānāmupadravān//  
 
 
 Su.6.39.300  madhūkamatha hrīberamutpalāni madhūlikām//
                         
 
 
 Su.6.39.301  līḍvā cūrṇāni madhunā sarpiṣā ca
                            jayedvamim/ 
 kaphaprasekāsṛkpittahikkāśvāsāṃśca dāruṇān//  
 
 
 Su.6.39.302  lihan jvarārtastriphalāṃ pippalīṃ ca
                            samākṣikām/ 
 kāse śvāse ca madhunā sarpiṣā ca sukhī bhavet//  
 
 
 Su.6.39.303  vidārī dāḍimaṃ lodhraṃ dadhitthaṃ
                            bījapūrakam/ 
 ebhiḥ pradihyānmūrdhānaṃ tṛḍdāhārtasya dehinaḥ//  
 
 
 Su.6.39.304  dāḍimasya sitāyāśca drākṣāmalakayostathā/ 
 vairasye dhārayet kalkaṃ gaṇḍūṣaṃ ca yathāhitam//  
 
 
 Su.6.39.305  kṣīrekṣurasamākṣīkasarpistailoṣṇavāribhiḥ/ 
 śūnye mūrdhni hitaṃ nasyaṃ jīvanīyaśṛtaṃ ghṛtam//  
 
 
 Su.6.39.306 
                            cūrṇitaistriphalāśyāmātrivṛtpippalisaṃyutaiḥ/ 
 sakṣaudraḥ śarkarāyukto virekastu praśasyate//  
 
 
 Su.6.39.307  pakve pittajvare rakte cordhvage vepathau
                            tathā/ 
 kaphavātotthayorevaṃ snehābhyaṅgairviśodhayet//  
 
 
 Su.6.39.308  hṛtadoṣo bhramārtastu lihyāt
                            kṣaudrasitābhayāḥ/ 
 vātaghnamadhurairyojyā nirūhā vātaje jvare//  
 
 
 Su.6.39.309 
 † avekṣya doṣaṃ
                            prāṇaṃ ca yathāsvaṃ cānuvāsanāḥ/ 
 utpalādikaṣāyādyāś(kaṣāyāḍhyāś)candanośīrasaṃyutāḥ//  
 
 
 Su.6.39.310  śarkarāmadhurāḥ śītāḥ pittajvaraharā
                            matāḥ/ 
 āmrādīnāṃ tvacaṃ śaṅkhaṃ candanaṃ madhukotpale//  
 
 
 Su.6.39.311  gairikāñjanamañjiṣṭhāmṛṇālānyatha
                            padmakam/ 
 ślakṣṇapiṣṭaṃ tu payasā śarkarāmadhusaṃyutam//  
 
 
 Su.6.39.312  supūtaṃ śītalaṃ bastiṃ dahyamānāya
                            dāpayet/ 
 jvaradāhāpahaṃ teṣu siddhaṃ caivānuvāsanam//  
 
 
 Su.6.39.313  āragvadhagaṇakvāthāḥ pippalyādisamāyutāḥ/ 
 sakṣaudramūtrā deyāḥ syuḥ kaphajvaravināśanāḥ//  
 
 
 Su.6.39.314  kaphaghnaireva saṃsiddhā
                            dravyaiścāpyanuvāsanāḥ/ 
 saṃsarge sannipāte ca saṃsṛṣṭā bastayo hitāḥ//  
 
 
 Su.6.39.315  saṃsṛṣṭaireva saṃsṛṣṭā
                            dravyaiścāpyanuvāsanāḥ/ 
 vātarogāpahāḥ sarve snehā ye samyagīritāḥ//  
 
 
 Su.6.39.316  vinā tailaṃ ta eva syuryojyā mārutaje
                            jvare/ 
 nikhilenopayojyāśca ta evābhyañjanādiṣu//  
 
 
 Su.6.39.317  paittike madhuraistiktaiḥ siddhaṃ sarpiśca
                            pūjyate/ 
 ślaiṣmike kaṭutiktaiśca saṃsṛṣṭānītareṣu ca//  
 
 
 Su.6.39.318  hṛtāvaśeṣaṃ pittaṃ tu tvaksthaṃ janayati
                            jvaram/ 
 pibedikṣurasaṃ tatra śītaṃ vā śarkarodakam//  
 
 
 Su.6.39.319  śāliṣaṣṭikayorannamaśnīyāt kṣīrasaṃplutam/ 
 kaphavātotthayoreva svedābhyaṅgau prayojayet//  
 
 
 Su.6.39.320  ghṛtaṃ dvādaśarātrāttu deyaṃ sarvajvareṣu
                            ca/ 
 tenāntareṇāśayaṃ svaṃ gatā doṣā bhavanti hi//  
 
 
 Su.6.39.321  dhānūn prakṣobhayan doṣo mokṣakāle
                            balīyate/ 
 tena vyākulacittastu mriyamāṇa ivehate//  
 
 
 Su.6.39.322  laghutvaṃ śirasaḥ svedo mukhamāpāṇḍu pāki
                            ca/ 
 kṣavathuścānnakāṅkṣā ca jvaramuktasya lakṣaṇam//  
 
 
 Su.6.39.323  śambhukrodhodbhavo ghoro
                            balavarṇāgnisādakaḥ/ 
 rogarāṭ roghasaṃghāto jvara ityupadiśyate//  
 
 
 Su.6.39.324  vyāpitvāt sarvasaṃsparśāt
                            kṛcchratvādantasaṃbhavāt/ 
 antako hyeṣa bhūtānāṃ jvara ityupadiśyate// 
 
 iti suśrutasaṃhitāyāmuttaratantrāntargate kāyacikitsātantre
                        jvarapratiṣedho nāma (prathamo+adhyāyaḥ ādita) ekonacatvāriṃśo+adhyāyaḥ
                        //39// 
 
 
                    catvāriṃśattamo+adhyāyaḥ/
                     Su.6.40.1  athāto+atīsārapratiṣedhaṃ
                        vyākhyāsyāmaḥ//  
 Su.6.40.2  yathovāca bhagavān
                        dhanvantariḥ//  
 
 Su.6.40.3  gurvatisnigdharūkṣoṣṇadravasthūlātiśītalaiḥ/ 
 viruddhādhyaśanājīrṇairasātmyaiścāpi bhojanaiḥ//  
 
 
 Su.6.40.4  snehādyairatiyuktaiśca
                            mithyāyuktairviṣādbhayāt/ 
 śokādduṣṭāmbumadyātipānāt sātmyartuparyayāt//  
 
 
 Su.6.40.5  jalātiramaṇairvegavighātaiḥ kṛmidoṣataḥ/ 
 nṛṇāṃ bhavatyatīsāro lakṣaṇaṃ tasya vakṣyate//  
 
 
 Su.6.40.6  saṃśamyāpāṃdhāturantaḥ kṛśānuṃ varcomiśro
                            mārutena praṇunnaḥ/ 
 vṛddho+atīvādhaḥ saratyeṣa yasmādvyādhiṃ ghoraṃ taṃ tvatīsāramāhuḥ//  
 
 
 Su.6.40.7  ekaikaśaḥ sarvaśaścāpi doṣaiḥ śokenānyaḥ ṣaṣṭha
                            āmena coktaḥ/ 
 kecit prāhurnaikarūpaprakāraṃ naivetyevaṃ kāśirājastvavocat//  
 
 
 Su.6.40.8  doṣāvasthāstasya naikaprakārāḥ kāle kāle
                            vyādhitasyodbhavanti/ 
 hṛnnābhipāyūdarakukṣitodagātrāvasādānilasannirodhāḥ//  
 
 
 Su.6.40.9  viṭsaṅga ādhmānamathāvipāko bhaviṣyatastasya
                            puraḥsarāṇi/ 
 śūlāviṣṭaḥ saktamūtro+antrakūjī srastāpānaḥ sannakaṭyūrugaṅghaḥ//  
 
 
 Su.6.40.10  varco muñcatyalpamalpaṃ saphenaṃ rūkṣaṃ śyāvaṃ
                            sānilaṃ mārutena/ 
 durgandhyuṣṇaṃ vegavanmāṃsatoyaprakhyaṃ bhinnaṃ svinnadeho+atitīkṣṇam//
                         
 
 
 Su.6.40.11  pittāt pītaṃ nīlamālohitaṃ vā
                            tṛṣṇāmūrcchādāhapākajvarārtaḥ/ 
 tandrānidrāgauravotkleśasadīvegāśaṅkī sṛṣṭaviṭko+api bhūyaḥ//  
 
 
 Su.6.40.12  śuklaṃ sāndraṃ śleṣmaṇā śleṣmayuktaṃ
                            bhaktadveṣī niḥsvanaṃ hṛṣṭaromā/ 
 tandrāyukto mohasādāsyaśoṣī varcaḥ kuryānnaikavarṇaṃ tṛṣārtaḥ//  
 
 
 Su.6.40.13  sarvodbhūte sarvaliṅgopapattiḥ kṛcchraścāyaṃ
                            bālavṛddheṣvasādhyaḥ/ 
 taistairbhāvaiḥ paktimāvidhya(āviśya)jantoḥ//  
 
 
 Su.6.40.14  koṣṭhaṃ gatvā kṣobhayatyasya raktaṃ
                            taccādhastāt kākaṇantīprakāśam/ 
 varcomiśraṃ niḥpurīṣaṃ sagandhaṃ nirgandhaṃ vā sāryate tena kṛcchrāt//
                         
 
 
 Su.6.40.15  śokotpanno duścikitsyo+atimātraṃ rogo vaidyaiḥ
                            kaṣṭa eṣa pradiṣṭaḥ/ 
 āmājīrṇopadrutāḥ kṣobhayantaḥ koṣṭhaṃ doṣāḥ saṃpraduṣṭāḥ sabhaktam//  
 
 
 Su.6.40.16  nānāvarṇaṃ naikaśaḥ sārayanti kṛcchrājjantoḥ
                            ṣaṣṭhamenaṃ vadanti/ 
 
 
 
 Su.6.40.17  saṃsṛṣṭamebhirdoṣaistu
                            nyastamapsvavasīdati/ 
 purīṣaṃ bhṛśadurgandhi vicchinnaṃ  † cāmasaṃjñakam//  
 
 
 Su.6.40.18  etānyeva tu liṅgāni viparītāni yasya tu/ 
 lāghavaṃ ca manuṣyasya tasya pakvaṃ vinirdiśet//  
 
 
 Su.6.40.19 
                            sarpirbhedovesavārāmbutailamajjākṣīrakṣaudrarūpaṃ sravedyat/ 
 mañjiṣṭhābhaṃ mastuluṅgopamaṃ vā visraṃ śītaṃ pretagandhyañjanābham//
                         
 
 
 Su.6.40.20  rājīmadvā candrakaiḥ santataṃ vā pūyaprakhyaṃ
                            kardamābhaṃ tathoṣṇam/ 
 hanyādetadyat pratīpaṃ bhavecca kṣīṇaṃ hanyuścopasargāḥ prabhūtāḥ//  
 
 
 Su.6.40.21  asaṃvṛtagudaṃ kṣīṇaṃ durādhmātamupadrutam/ 
 gude pakve gatoṣmāṇamatīsārakiṇaṃ tyajet//  
 
 
 Su.6.40.22  śarīriṇāmatīsāraḥ saṃbhūto yena kenacit/ 
 doṣāṇāmeva liṅgāni kadācinnātivartate//  
 
 
 Su.6.40.23  snehājīrṇanimittastu bahuśūlapravāhikaḥ/ 
 visūcikānimittastu cānyo+ajīrṇanimittajaḥ/ 
 viṣārśaḥkṛmisaṃmūto yathāsvaṃ doṣalakṣaṇaḥ//  
 
 
 Su.6.40.24  āmapakvakramaṃ hitvā nātisāre kriyā yataḥ/ 
 ataḥ sarve+atisārāstu jñeyāḥ pakvāmalakṣaṇaiḥ//  
 
 
 Su.6.40.25 
 † tatrādau laṅghanaṃ
                            kāryamatisāreṣu dehinām/ 
 tataḥ pācanasaṃyukto yavāgvādikramo hitaḥ//  
 
 
 Su.6.40.26  athavā vāmayitvā++āme śūlādhmānanipīḍitam/ 
 pippalīsaindhavāmbhobhirlaṅghanādyairupācaret//  
 
 
 Su.6.40.27  kāryaṃ ca vamanasyānte pradravaṃ
                            laghubhojanam/ 
 khaḍayūṣayavāgūṣu pippalyādyaṃ ca yojayet//  
 
 
 Su.6.40.28  anena vidhinā cāmaṃ yasya vai nopaśāmyati/ 
 haridrādiṃ vacādiṃ vā pibet prātaḥ sa mānavaḥ//  
 
 
 Su.6.40.29  āmātīsāriṇāṃ kāryaṃ nādau saṃgrahaṇaṃ
                            nṛṇām/ 
 teṣāṃ doṣā vibaddhāḥ prāgjanayantyāmayānimān//  
 
 
 Su.6.40.30  plīhapāṇḍvāmayānāhamehakuṣṭhodarajvarān/ 
 śophagulmagrahaṇyarśaḥśūlālasakahṛdgrahān//  
 
 
 Su.6.40.31  saśūlaṃ bahuśaḥ kṛcchrādvibaddhaṃ
                            yo+atisāryate/ 
 doṣān sannicitān tasya pathyābhiḥ saṃpravartayet//  
 
 
 Su.6.40.32  yo+atidravaṃ prabhūtaṃ ca
                            purīṣamatisāryate/ 
 tasyādau vamanaṃ kuryāt paścāllaṅghanapācanam//  
 
 
 Su.6.40.33  stokaṃ stokaṃ vibaddhaṃ vā saśūlaṃ
                            yo+atisāryate/ 
 abhayāpippalīkalkaiḥ sukhoṣṇaistaṃ virecayet//  
 
 
 Su.6.40.34  āme ca laṅghanaṃ śastamādau pācanameva vā/ 
 yogāścātra pravakṣyante tvāmātīsāranāśanāḥ//  
 
 
 Su.6.40.35  kaliṅgātiviṣāhiṅgusauvarcalavacābhayāḥ/ 
 devadāruvacāmustānāgarātiviṣābhayāḥ//  
 
 
 Su.6.40.36  abhayā dhānyakaṃ mustaṃ pippalī nāgaraṃ
                            vacā/ 
 nāgaraṃ dhānyakaṃ mustaṃ vālakaṃ bilvameva ca//  
 
 
 Su.6.40.37  mustaṃ parpaṭakaṃ śuṇṭhī vacā
                            prativiṣā+abhayā/ 
 abhayā+ativiṣā hiṅgu vacā sauvarcalaṃ tathā//  
 
 
 Su.6.40.38  citrakaḥ pippalīmūlaṃ vacā kaṭukarohiṇī/ 
 pāṭhā vatsakabījāni harītakyo mahauṣadham//  
 
 
 Su.6.40.39  mūrvā nirdahanī pāṭhā tryūṣaṇaṃ
                            gajapippalī/ 
 siddhārthakā bhadradāru śatāhvā kaṭurohiṇī//  
 
 
 Su.6.40.40  elā sāvarakaṃ kuṣṭhaṃ haridre kauṭajā
                            yavāḥ/ 
 meṣaśṛṅgī tvagele ca kṛmighnaṃ vṛkṣakāṇi ca//  
 
 
 Su.6.40.41  vṛkṣādanī vīratarurbṛhatyau dve sahe tathā/ 
 aralutvak taindukī ca dāḍimī kauṭajī śamī//  
 
 
 Su.6.40.42  pāṭhā tejovatī mustaṃ pippalī kauṭajaṃ
                            phalam/ 
 paṭolaṃ(paṭolī) dīpyako bilvaṃ haridre devadāru ca//  
 
 
 Su.6.40.43  viḍaṅgamabhayā pāṭhā śṛṅgaveraṃ ghanaṃ
                            vacā/ 
 vacā vatsakabījāni saindhavaṃ kaṭurohiṇī//  
 
 
 Su.6.40.44  hiṅgurvatsakabījāni vacā bilvaśalāṭu ca/ 
 nāgarātiviṣe mustaṃ pippalyo vātsakaṃ phalam//  
 
 
 Su.6.40.45  mahauṣadhaṃ prativiṣā mustaṃ
                            cetyāmapācanāḥ/ 
 prayojyā viṃśatiryogāḥ ślokārdhavihitāstvime//  
 
 
 Su.6.40.46  dhānyāmloṣṇāmbumadyānāṃ pibedanyatamena vā/ 
 niṣkvāthān vā pibedeṣāṃ sukhoṣṇān sādhu sādhitān//  
 
 
 Su.6.40.47  payasyutkvāthya mustānāṃ viṃśatiṃ
                            triguṇāmbhasi/ 
 kṣīrāvaśiṣṭaṃ tatpītaṃ hantyāmaṃ śūlameva ca//  
 
 
 Su.6.40.48  nikhilenopadiṣṭo+ayaṃ vidhirāmopaśāntaye/ 
 harītakīmativiṣāṃ hiṅgu sauvarcalaṃ vacām//  
 
 
 Su.6.40.49  pibet sukhāmbunā janturāmātisārapīḍitaḥ/ 
 paṭolaṃ dīpyakaṃ bilvaṃ vacāpippalināgaram//  
 
 
 Su.6.40.50  mustaṃ kuṣṭhaṃ viḍaṅgaṃ ca pibedvā+api
                            sukhāmbunā/ 
 śṛṅgaveraṃ guḍūcīṃ ca pibeduṣṇena vāriṇā//  
 
 
 Su.6.40.51  lavaṇānyatha pippalyo viḍaṅgāni harītakī/ 
 citrakaṃ śiṃśapā pāṭhā śārṅgeṣṭā lavaṇāni ca//  
 
 
 Su.6.40.52  hiṅgurvṛkṣakabījāni lavaṇāni ca bhāgaśaḥ/ 
 hastidantyatha pippalyaḥ kalkāvakṣasamau smṛtau//  
 
 
 Su.6.40.53  vacā guḍūcīkāṇḍāni yogo+ayaṃ paramo mataḥ/ 
 ete sukhāmbunā yogā deyāḥ paśca satāṃ matāḥ//  
 
 
 Su.6.40.54  nivṛtteṣvāmaśūleṣu yasya na praguṇo+anilaḥ/ 
 stokaṃ stokaṃ rujāmacca saśūlaṃ yo+atisāryate//  
 
 
 Su.6.40.55  sakṣāralavaṇairyuktaṃ mandāgniḥ sa
                            pibedghṛtam/ 
 kṣīranāgaracāṅgarīkoladadhyamlasādhitam//  
 
 
 Su.6.40.56  sarpiracchaṃ pibedvāpi śūlātīsāraśāntaye/ 
 dadhnā tailaghṛtaṃ pakvaṃ savyoṣājāticitrakaiḥ//  
 
 
 Su.6.40.57  sabilvapippalīmūladāḍimairvā ruganvitaiḥ/ 
 nikhilo vidhirukto+ayaṃ vātaśleṣmopaśāntaye//  
 
 
 Su.6.40.58  tīkṣṇoṣṇavarjyamenaṃ tu vidadhyātpittaje
                            bhiṣak/ 
 yathoktamupavāsānte yavāgūśca praśasyate//  
 
 
 Su.6.40.59  balayoraṃśumatyāṃ ca śvadaṃṣṭrabṛhatīṣu ca/ 
 śatāvaryāṃ ca saṃsiddhāḥ suśītā madhusaṃyutāḥ//  
 
 
 Su.6.40.60  mudgādiṣu ca yūṣāḥ syurdravyairetaiḥ
                            susaṃskṛtāḥ/ 
 mṛdubhirdīpanaistiktairdravyaiḥ syādāmapācanam//  
 
 
 Su.6.40.61  haridrātiviṣāpāṭhāvatsabījarasāñjanam/ 
 rasāñjanaṃ haridre dve bījāni kuṭajasya ca//  
 
 
 Su.6.40.62  pāṭhā guḍūcī bhūnimbastathaiva kaṭurohiṇī/ 
 etaiḥ ślokārdhanirdiṣṭaiḥ kvāthāḥ syuḥ pittapācanāḥ//  
 
 
 Su.6.40.63  mustaṃ kuṭajabījāni bhūnimbaṃ sarasāñjanam/ 
 dārvī durālabhā bilvaṃ vālakaṃ raktacandanam//  
 
 
 Su.6.40.64  candanaṃ vālakaṃ mustaṃ bhūnimbaṃ
                            sadurālabham/ 
 mṛṇālaṃ candanaṃ rodhraṃ nāgaraṃ nīlamutpalam//  
 
 
 Su.6.40.65  pāṭhā mustaṃ haridre dve pippalī kauṭajaṃ
                            phalam/ 
 phalatvacaṃ vatsakasya śṛṅgaveraṃ  † ghanaṃ vacā//  
 
 
 Su.6.40.66  ṣaḍete+abhihitā yogāḥ pittātīsāranāśanāḥ/ 
 bilvaśakrayavāmbhodabālakātiviṣākṛtaḥ/ 
 kaṣāyo hantyatīsāraṃ sāmaṃ pittasamudbhavam//  
 
 
 Su.6.40.67  madhukotpalabilvābdahrīberośīranāgaraiḥ/ 
 kṛtaḥ kvātho madhuyutaḥ pittātīsāranāśanaḥ//  
 
 
 Su.6.40.68  yadā pakvo+apyatīsāraḥ sarasyeva
                            muhurmuhuḥ/ 
 grahaṇyā mārdavājjantostatra saṃstambhanaṃ hitam//  
 
 
 Su.6.40.69  samaṅgā dhātakīpuṣpaṃ mañjiṣṭhā
                            lodhramustakam/ 
 śālmalīveṣṭako rodhraṃ vṛkṣadāḍimayostvacau//  
 
 
 Su.6.40.70  āmrāsthimadhyaṃ lodhraṃ ca bilvamadhyaṃ
                            priyaṅgavaḥ/ 
 madhukaṃ śṛṅgaveraṃ ca dīrghavṛntatvageva ca//  
 
 
 Su.6.40.71  catvāra ete yogāḥ syuḥ pakvātīsāranāśanāḥ/ 
 uktā ya upayojyāste sakṣaudrāstaṇḍulāmbunā//  
 
 
 Su.6.40.72  maustaṃ kaṣāyamekaṃ vā peyaṃ
                            madhusamāyutam/ 
 lodhrāmbaṣṭhāpriyaṅgvādīn gaṇānevaṃ prayojayet//  
 
 
 Su.6.40.73  padmāṃ samaṅgāṃ madhukaṃ bilvajambūśalāṭu
                            ca/ 
 pibettaṇḍulatoyena sakṣaudramagadaṅkaram//  
 
 
 Su.6.40.74  kacchurāmūlakalkaṃ
                            vā+apyudumbaraphalopamam/ 
 payasyā candanaṃ padmā sitāmustābjakeśaram//  
 
 
 Su.6.40.75  pakvātisāraṃ yogo+ayaṃ jayetpītaḥ
                            saśoṇitam/ 
 nirāmarūpaṃ śūlārtaṃ laṅghanādyaiśca karṣitam//  
 
 
 Su.6.40.76  naraṃ rūkṣamavekṣyāgniṃ sakṣāraṃ
                            pāyayedghṛtam/ 
 balābṛhatyaṃśumatīkacchurāmūlasādhitam//  
 
 
 Su.6.40.77  madhūkṣitaṃ samadhukaṃ
                            pibecchūlairabhidrutaḥ/ 
 dārvībilvakaṇādrākṣākaṭukendrayavairghṛtam//  
 
 
 Su.6.40.78  sādhitaṃ hantyatīsāraṃ
                            vātapittakaphātmakam/ 
 dadhnā cāmlena saṃpakvaṃ savyoṣājājicitrakam//  
 
 
 Su.6.40.79  sacavyapippalīmūlaṃ dāḍimairvā rugarditaḥ/ 
 payo ghṛtaṃ ca madhu ca pibecchūlairabhidrutaḥ//  
 
 
 Su.6.40.80  sitājamodakaṭvaṅgamadhukairavacūrṇitam/ 
 avedanaṃ susaṃpakvaṃ dīptāgneḥ sucirotthitam//  
 
 
 Su.6.40.81  nānāvarṇamatīsāraṃ puṭapākairupācaret/ 
 tvakpiṇḍaṃ dīrghavṛntasya padmakesarasaṃyutam//  
 
 
 Su.6.40.82  kāśmarīpadmapatraiścāveṣṭya sūtreṇa
                            saṃdṛḍham/ 
 mṛdā+avaliptaṃ sukṛtamaṅgāreṣvavakūlayet//  
 
 
 Su.6.40.83  svinnamuddhṛtya niṣpīḍya rasamādāya taṃ
                            tataḥ/ 
 śītaṃ madhuyutaṃ kṛtvā pāyayetodarāmaye//  
 
 
 Su.6.40.84  jīvantīmeṣaśṛṅgyādiṣvevaṃ dravyeṣu
                            sādhayet/ 
 tittiriṃ luñcitaṃ samyak niṣkṛṣṭāntraṃ tu pūrayet//  
 
 
 Su.6.40.85  nyagrodhāditvacāṃ kalkaiḥ
                            pūrvavaccāvakūlayet/ 
 rasamādāya tasyātha susvinnasya samākṣikam//  
 
 
 Su.6.40.86  śarkaropahitaṃ śītaṃ pāyayetodarāmaye/ 
 lodhracandanayaṣṭyāhvadārvīpāṭhāsitotpalān//  
 
 
 Su.6.40.87  taṇḍulodakasṃpiṣṭān dīrghavṛntatvaganvitān/ 
 pūrvavat kūlitāttasmādrasamādāya śītalam//  
 
 
 Su.6.40.88  madhvāktaṃ pāyayeccaitat
                            kaphapittodarāmaye/ 
 evaṃ prarohaiḥ kurvīta vaṭādīnaṃ vidhānavat//  
 
 
 Su.6.40.89  puṭapākān yathāyogaṃ jāṅgalopahitān śubhān/ 
 bahuśleṣma saraktaṃ ca mandavātaṃ cirotthitam//  
 
 
 Su.6.40.90  kauṭajaṃ phāṇitaṃ vā+api
                            hantyatīsāramojasā/ 
 ambaṣṭhādimadhuyutaṃ pippalyādisamanvitam//  
 
 
 Su.6.40.91  pṛśniparṇībalābilvavālakotpaladhānyakaiḥ/ 
 sanāgaraiḥ pibet peyāṃ sādhitāmudarāmayī//  
 
 
 Su.6.40.92  aralutvak priyaṅguṃ ca madhukaṃ
                            dāḍimāṅkurān/ 
 āvāpya piṣṭvā dadhani yavāgūṃ sādhayeddravām//  
 
 
 Su.6.40.93  eṣā sarvānatīsārān hanti pakvānasaṃśayam/ 
 rasāñjanaṃ sātiviṣaṃ tvagbījaṃ kauṭajaṃ tathā//  
 
 
 Su.6.40.94  dhātakī nāgaraṃ caiva pāyayettaṇḍulāmbunā/ 
 saśūlaṃ raktajaṃ ghnanti ete madhusamāyutāḥ//  
 
 
 Su.6.40.95  madhukaṃ bilvapeśī ca śarkarāmadhusaṃyutā/ 
 atīsāraṃ nihanyuśca śāliṣaṣṭikayoḥ kaṇāḥ//  
 
 
 Su.6.40.96  tadvallīḍhaṃ madhuyutaṃ badarīmūlameva tu/ 
 badaryarjunajambvāmraśallakīvetasatvacaḥ//  
 
 
 Su.6.40.97  śarkarākṣaudrasaṃyuktāḥ pītā
                            ghnantyudarāmayam/ 
 etaireva yavāgūṃśca ṣaḍān yūṣāṃśca kārayet//  
 
 
 Su.6.40.98  pānīyāni ca tṛṣṇāsu dravyeṣveteṣu
                            buddhimān/ 
 kṛtaṃ śālmalivṛnteṣu kaṣāyaṃ himasaṃjñitam//  
 
 
 Su.6.40.99  niśāparyuṣitaṃ peyaṃ sakṣaudraṃ
                            madhukānvitam/ 
 vibaddhavātaviṭ śūlaparītaḥ sapravāhikaḥ//  
 
 
 Su.6.40.100  saraktapittaśca payaḥ
                            pibettṛṣṇāsamanvitaḥ/ 
 yathā+amṛtaṃ yathā kṣīramatīsāreṣu pūjitam//  
 
 
 Su.6.40.101  cirotthiteṣu tat peyamapāṃ bhāgaistribhiḥ
                            śṛtam/ 
 doṣaśeṣaṃ harettaddhi tasmātpathyatamaṃ smṛtam//  
 
 
 Su.6.40.102  hitaḥ snehavireko vā bastayaḥ picchilāśca
                            ye/ 
 picchilasvarase siddhaṃ hitaṃ ca ghṛtamucyate//  
 
 
 Su.6.40.103  śakṛtā yastu saṃsṛṣṭamatisāryeta śoṇitam/ 
 prāk paścādvā purīṣasya saruk saparikartikaḥ//  
 
 
 Su.6.40.104  kṣīriśuṅgāśṛtaṃ sarpiḥ pibet
                            sakṣaudraśarkaram/ 
 dārvītvakpippalīśuṇṭhīlākṣāśakrayavairghṛtam//  
 
 
 Su.6.40.105  saṃyuktaṃ bhadrarohiṇyā pakvaṃ
                            peyādimiśritam/ 
 tridoṣamapyatīsāraṃ pītaṃ hanti sudāruṇam//  
 
 
 Su.6.40.106  gaurave vamanaṃ pathyaṃ yasya syāt prabalaḥ
                            kaphaḥ/ 
 jvare dāhe saviṅbandhe mārutādraktapittavat//  
 
 
 Su.6.40.107  saṃpakve bahudoṣe ca vibandhe
                            mūtraśodhanaiḥ/ 
 kāryamāsthāpanaṃ kṣipraṃ  † tathā caivānuvāsanam//  
 
 
 Su.6.40.108 
 † pravāhaṇe
                            gudabhraṃśe mūtrāghāte kaṭigrahe/ 
 madhurāmlaiḥ śṛtaṃ tailaṃ sarpirvā+apyanuvāsanam//  
 
 
 Su.6.40.109  gudapākastu pittena yasya syādahitāśinaḥ/ 
 tasya pittaharāḥ sekāstatsiddhāścānuvāsanāḥ//  
 
 
 Su.6.40.110  dadhimaṇḍasurābilvasiddhaṃ tailaṃ
                            samārute/ 
 bhojane ca hitaṃ kṣīraṃ kacchurāmūlasādhitam//  
 
 
 Su.6.40.111  alpālpaṃ bahuśo raktaṃ sarugya upaveśyate/ 
 yadā vāyurvibaddhaśca picchābastistadā hitaḥ//  
 
 
 Su.6.40.112  prāyeṇa gudadaurbalyaṃ
                            dīrghakālātisāriṇām/ 
 bhavettasmāddhitaṃ teṣāṃ gude tailāvacāraṇam//  
 
 
 Su.6.40.113  kapitthaśālmalīphañjīvaṭakārpāsadāḍimāḥ/ 
 yūthikā kacchurā śeluḥ śaṇaścuccūśca dādhikāḥ//  
 
 
 Su.6.40.114  śālaparṇī pṛśniparṇī bṛhatī kaṇṭakārikā/ 
 balāśvadaṃṣṭrābilvāni pāṭhānāgaradhānyakam//  
 
 
 Su.6.40.115  eṣa āhārasaṃyoge hitaḥ sarvātisāriṇām/ 
 tilakalko hitaścātra maudgo mudgarasastathā//  
 
 
 Su.6.40.116  pittātisārī yo martyaḥ pittalānyatiṣevate/ 
 pittaṃ praduṣṭaṃ tasyāśu raktātīsārabhāvahet//  
 
 
 Su.6.40.117  jvaraṃ śūlaṃ tṛṣāṃ dāhaṃ gudapākaṃ ca
                            dāruṇam/ 
 yo raktaṃ śakṛtaḥ pūrvaṃ paścādvā pratisāryate//  
 
 
 Su.6.40.118  sa pallavairvaṭādīnaṃ sasarpiḥ sādhitaṃ
                            payaḥ/ 
 pibet saśarkarākṣaudramathavā+apyabhimathya tat//  
 
 
 Su.6.40.119  navanītamatho lihyāttakraṃ cānupibettataḥ/ 
 priyālaśālmalīplakṣaśallakītiniśatvacaḥ//  
 
 
 Su.6.40.120  kṣīre vimṛditāḥ pītāḥ sakṣaudrā
                            raktanāśanāḥ/ 
 madhukaṃ śarkarāṃ lodhraṃ payasyāmatha sārivām//  
 
 
 Su.6.40.121  pibecchāgena payasā sakṣaudraṃ
                            raktanāśanam/ 
 mañjiṣṭhāṃ sārivāṃ lodhraṃ padmakaṃ kumudotpalam//  
 
 
 Su.6.40.122  pibet padmāṃ ca dugdhena
                            chāgenāsṛkpraśāntaye/ 
 śarkarotpalalodhrāṇi samaṅgā madhukaṃ tilāḥ//  
 
 
 Su.6.40.123  tilāḥ kṛṣṇāḥ sayaṣṭyāhvāḥ samaṅgā cotpalāni
                            ca/ 
 tilā mocaraso lodhraṃ tathaiva madhukotpalam//  
 
 
 Su.6.40.124  kacchurā tilakalkaśca yogāścatvāra eva ca/ 
 ājena payasā peyāḥ sarakte madhusaṃyutāḥ//  
 
 
 Su.6.40.125  drave sarakte sravati bālabilvaṃ
                            saphāṇitam/ 
 sakṣaudratailaṃ prāgeva lihyādāśu hitaṃ hi tat//  
 
 
 Su.6.40.126  kośakāraṃ ghṛte bhṛṣṭaṃ lājacūrṇaṃ sitā
                            madhu/ 
 saśūlaṃ raktapittotthaṃ līḍhaṃ hantyudarāmayam//  
 
 
 Su.6.40.127  bilvamadhyaṃ samadhukaṃ
                            śarkarākṣaudrasaṃyutam/ 
 taṇḍulāmbuyuto yogaḥ pittaraktotthitaṃ jayet//  
 
 
 Su.6.40.128  yogān sāṃgrāhikāṃścānyān
                            pibetsakṣaudraśarkarān/ 
 nyagrodhādiṣu kuryācca puṭapākān yatheritān//  
 
 
 Su.6.40.129  gudāpāke ca ye uktāste+atrāpi vidhayaḥ
                            smṛtāḥ/ 
 rujāyāṃ cāpraśāmyantyāṃ picchāvastirhito bhavet//  
 
 
 Su.6.40.130  saktaviḍ doṣabahulaṃ
                            dīptāgniryo+atisāryate/ 
 viḍaṅgatriphalākṛṣṇākaṣāyaistaṃ virecayet//  
 
 
 Su.6.40.131  athavairaṇḍasiddhena payasā kevalena vā/ 
 yavāgūrvitareccāsya vātaghnairdīpanaiḥ kṛtāḥ//  
 
 
 Su.6.40.132  dīptāgnirniṣpurīṣo yaḥ sāryate phenilaṃ
                            śakṛt/ 
 sa pibet phāṇitaṃ śuṇṭhīdadhitailapayoghṛtam//  
 
 
 Su.6.40.133  svinnāni guḍatailābhyāṃ bhakṣayedbadarāṇi
                            ca/ 
 svinnāni piṣṭavadvā+api samaṃ bilvaśalāṭubhiḥ//  
 
 
 Su.6.40.134  dadhnopayujya kulmāṣān śvetāmanupibet
                            surām/ 
 śaśamāṃsaṃ sarudhiraṃ samaṅgāṃ saghṛtaṃ dadhi//  
 
 
 Su.6.40.135  khādedvipācya seveta mṛdvannaṃ śakṛtaḥ
                            kṣaye/ 
 saṃskṛto yamake māṣayavakolarasaḥ śubhaḥ//  
 
 
 Su.6.40.136  bhojanārthaṃ pradātavyo
                            dadhidāḍimasādhitaḥ/ 
 viḍaṃ bilvaśalāṭūni nāgaraṃ cāmlapeṣitam//  
 
 
 Su.6.40.137  dadhnaḥ saraśca yamake bhṛṣṭo varcaḥkṣaye
                            hitaḥ/ 
 saśūlaṃ kṣīṇavarcā yo dīptāgniratisāryate/ 
 sa pibeddīpanairyuktaṃ sarpiḥ saṃgrāhakaiḥ saha//  
 
 
 Su.6.40.138  vāyuḥ pravṛddho nicitaṃ balāsaṃ
                            nudatyadhastādahitāśanasya/ 
 pravāhamāṇasya muhurmalāktaṃ pravāhikāṃ tāṃ pravadanti tajjñāḥ//  
 
 
 Su.6.40.139  pravāhikā vātakṛtā saśūlā pittāt sadāhā
                            sakaphā kaphācca/ 
 saśoṇitā śoṇitasaṃbhavā tu tāḥ sneharūkṣaprabhavā matāstu//  
 
 
 Su.6.40.140  tāsāmatīsāravadādiśecca liṅgaṃ kramaṃ
                            cāmavipakvatāṃ ca/ 
 na śāntimāyāti vilaṅghanairyā yogairudīrṇā yadi pācanairvā//  
 
 
 Su.6.40.141  tāṃ kṣīramevāśu śṛtaṃ nihanti tailaṃ tilāḥ
                            picchilabastayaśca/ 
 ārdraiḥ kuśaiḥ saṃpariveṣṭitāni vṛntānyathārdrāṇi hi śālmalīnām//  
 
 
 Su.6.40.142  pkvāni samyak puṭapākayogenāpothya tebhyo
                            rasamādadīta/ 
 kṣīraṃ śṛtaṃ tailahavirvimiśraṃ kalkena yaṣṭīmadhukasya vā+api//  
 
 
 Su.6.40.143  bastiṃ vidadhyādbhiṣagapramattaḥ
                            pravāhikāmūtrapurīṣasaṅge/ 
 dvipañjcamūlīkvathitena śūle pravāhamāṇasya samākṣikeṇa//  
 
 
 Su.6.40.144  kṣīreṇa cāsthāpanamagryamuktaṃ tailena
                            yuñjyādanuvāsanaṃ ca/ 
 vātaghnavarge lavaṇeṣu caiva tailaṃ ca siddhaṃ hitamannapāne//  
 
 
 Su.6.40.145  lodhraṃ viḍaṃ bilvaśalāṭu caiva lihyācca
                            tailena kaṭutrikāḍhyam/ 
 dadhnā sasāreṇa samākṣikeṇa bhuñjīta niścāraka(niḥsāraka))pīḍitastu//
                         
 
 
 Su.6.40.146  sutaptakupyakvathitena vā+api kṣīreṇa śītena
                            madhuplutena/ 
 śūlārdito vyoṣavidārigandhāsiddhena dugdhena hitāya bhojyaḥ//  
 
 
 Su.6.40.147  vātaghnasaṃgrāhikadīpanīyaiḥ kṛtān  † ṣaḍāṃścāpyupabhojayecca/ 
 khādecca matsyān rasamāpnuyācca vātaghnasiddhaṃ saghṛtaṃ satailam//  
 
 
 Su.6.40.148  eṇāvyajānāṃ tu vaṭapravālaiḥ siddhāni sārdhaṃ
                            piśitāni khādet/ 
 medhyasya(medyasya) siddhaṃ tvatha vā+api raktaṃ bastasya dadhnā
                            ghṛtatailayuktam//  
 
 
 Su.6.40.149  khādet pradehaiḥ śikhilāvajairvā bhuñjīta
                            yūṣairdadhibhiśca mukhyaiḥ/ 
 māṣān susiddhān ghṛtamaṇḍayuktān khādecca dadhnā maricopadaṃśān//  
 
 
 Su.6.40.150  mahāruje mūtrakṛcchre bhiṣag bastiṃ
                            pradāpayet/ 
 payomadhughṛtonmiśraṃ madhukotpalasādhitam//  
 
 
 Su.6.40.151  sa bastiḥ śamayettasya raktaṃ dāhamatho
                            jvaram/ 
 madhurauṣadhasiddhaṃ ca hitaṃ tasyānuvāsanam//  
 
 
 Su.6.40.152  rātrāvahani vā nityaṃ rujārto yo
                            bhavennaraḥ/ 
 yathā yathā satailaḥ syādvātaśāntistathā tathā//  
 
 
 Su.6.40.153  praśānte mārute cāpi śāntiṃ yāti
                            pravāhikā/ 
 tasmāt pravāhikāroge mārutaṃ śamayedbhiṣak//  
 
 
 Su.6.40.154  pāṭhājamodākuṭajotpalaṃ †  ca śuṇṭhī samā māgadhikāśca
                            piṣṭāḥ/ 
 sukhāmbupītāḥ śamayanti rogaṃ medhyāṇḍasiddhaṃ saghṛtaṃ payo vā//  
 
 
 Su.6.40.155  śuṇṭhīṃ ghṛtaṃ sakṣavakaṃ satailaṃ vipācya
                            līḍhvā++āmayamāśu hanyāt/ 
 gajāśanākumbhikadāḍimānāṃ rasaiḥ kṛtā tailaghṛte sadadhni//  
 
 
 Su.6.40.156  bilvānvitā pathyatamā yavāgūrdhāroṣṇadugdhasya
                            tathā ca pānam/ 
 laghūni pathyānyatha dīpanāni snigdhāni bhojyānyudarāmayeṣu//  
 
 
 Su.6.40.157  hitāya nityaṃ vitaredvibhajya yogāṃśca tāṃstān
                            bhiṣagapramattaḥ//  
 
 
 Su.6.40.158  tṛṣṇāpanayanī laghvī dīpanī bastiśodhanī/ 
 jvare caivātisāre ca yavāgūḥ sarvadā hitā//  
 
 
 Su.6.40.159  rūkṣājjāte kriyā snigdhā rūkṣā
                            snehanimittaje/ 
 bhayaje sāntvanāpūrvā śokaje śokanāśinī//  
 
 
 Su.6.40.160  viṣārśaḥkṛmisaṃbhūte hitā cobhayaśarmadā/ 
 chardimūrcchātṛḍādyāṃśca sādhayedavirodhataḥ//  
 
 
 Su.6.40.161  samavāye tu doṣāṇāṃ pūrvaṃ pittamupācaret/ 
 jvare caivātisāre ca sarvatrānyatra mārutam//  
 
 
 Su.6.40.162  yasyoccāraṃ vinā mūtraṃ samyagvāyuśca
                            gacchati/ 
 dīptāgnerlaghukoṣṭhasya sthitastasyodarāmayaḥ//  
 
 
 Su.6.40.163  karmajā vyādhayaḥ keciddoṣajāḥ santi
                            cāpare/ 
 karmadoṣodbhavāścānye karmajāsteṣvahetukāḥ//  
 
 
 Su.6.40.164  naśyanti tvakriyābhiste kriyābhiḥ
                            karmasaṃkṣaye/ 
 śāmyanti doṣasaṃbhūtā doṣasaṃkṣayahetubhiḥ//  
 
 
 Su.6.40.165  teṣāmalpanidānā ye pratikaṣṭā bhavanti ca/ 
 mṛdavo bahudoṣā vā karmadoṣodbhavāstu te//  
 
 
 Su.6.40.166  karmadoṣakṣayakṛtā teṣāṃ siddhirvidhīyate/ 
 duṣyati grahaṇī jantoragnisādanahetubhiḥ//  
 
 
 Su.6.40.167  atisāre nivṛtte+api mandāgnerahitāśinaḥ/ 
 bhūyaḥ saṃdūṣito vahnirgrahaṇīmabhidūṣayet//  
 
 
 Su.6.40.168  tasmātkāryaḥ parīhārastvatīsāre
                            viriktavat/ 
 yāvanna prakṛtisthaḥ syāddoṣataḥ prāṇatastathā//  
 
 
 Su.6.40.169  ṣaṣṭhī pittadharā nāma yā kalā
                            parikīrtitā/ 
 pakvāmāśayamadhyasthā grahaṇī sā prakīrtitā//  
 
 
 Su.6.40.170  grahaṇyā balamagnirhi sa cāpi grahaṇīṃ
                            śritaḥ/ 
 tasmāt saṃdūṣite vahnau grahaṇī saṃpraduṣyati//  
 
 
 Su.6.40.171  ekaśaḥ sarvaśaścaiva
                            doṣairatyarthamucchritaiḥ/ 
 sā duṣṭā bahuśo bhuktamāmameva vimuñcati//  
 
 
 Su.6.40.172  pakvaṃ vā sarujaṃ pūti muhurbaddhaṃ
                            muhurdravam/ 
 grahaṇīrogamāhustamāyurvedavido janāḥ//  
 
 
 Su.6.40.173  tasyotpattau vidāho+āne
                            sadanālasyatṛṭklamāḥ/ 
 balakṣayo+aruciḥ kāsaḥ karṇakṣveḍo+antrakūjanam//  
 
 
 Su.6.40.174  atha jāte bhavejjantuḥ śūnapādakaraḥ
                            kṛśaḥ/ 
 parvaruglaulyatṛṭchardijvarārocakadāhavām//  
 
 
 Su.6.40.175  udgirecchuktatiktāmlalohadhūmāmagandhikam/ 
 prasekamukhavairasyatamakārucipīḍitaḥ//  
 
 
 Su.6.40.176  vātācchūlādhikaiḥ
                            pāyuhṛtpārśvodaramastakaiḥ/ 
 pittāt sadāhairgurubhiḥ kaphāttribhyastrilakṣaṇaiḥ//  
 
 
 Su.6.40.177 
                            doṣavarṇairnakhaistadvadviṇmūtranayanānanaiḥ/ 
 hṛtpāṇḍūdaragulmārśaḥplīhāśaṅkhī ca mānavaḥ//  
 
 
 Su.6.40.178  yathādoṣocchrayaṃ tasya viśuddhasya
                            yathākramam/ 
 peyādiṃ vitaret samyagdīpanīyopasaṃbhṛtam//  
 
 
 Su.6.40.179  tataḥ pācanasaṃgrāhidīpanīyagaṇatrayam/ 
 pibet prātaḥ surāriṣṭasnehamūtrasukhāmbubhiḥ//  
 
 
 Su.6.40.180  takreṇa vā+atha takraṃ vā kevalaṃ
                            hitamucyate/ 
 kṛmigulmodarārśoghnīḥ kriyāścātrāvacārayet//  
 
 
 Su.6.40.181  cūrṇaṃ hiṅgvādikaṃ cātra ghṛtaṃ vā
                            plīhanāśanam/ 
 kalkena magadhādeśca cāṅgerīsvarasena ca//  
 
 
 Su.6.40.182  caturguṇena dadhnā ca ghṛtaṃ siddhaṃ hitaṃ
                            bhavet/ 
 jvarādīnavirodhācca sādhayet svaiścikitsitaiḥ// 
 
 iti suśrutasaṃhitāyāmuttaratantrāntargate
                        kāyacikitsātantre+atisārapratiṣedho nāma (dvitīyo+adhyāyaḥ, āditaḥ/)
                        catvāriṃśo+adhyāyaḥ //40// 
 
 
                    ekacatvāriṃśattamo+adhyāyaḥ/
                     Su.6.41.1  athātaḥ śoṣapratiṣedhaṃ
                        vyākhyāsyāmaḥ//  
 Su.6.41.2  yathovāca bhagavān
                        dhanvantariḥ//  
 
 Su.6.41.3  anekarogānugato bahurogapurogamaḥ/ 
 durvijñeyo durnivāraḥ śoṣo vyādhirmahābalaḥ//  
 
 
 Su.6.41.4  saṃśoṣaṇādrasādīnāṃ śoṣa ityabhidhīyate/ 
 kriyākṣayakaratvācca kṣaya ityucyate punaḥ//  
 
 
 Su.6.41.5  rājñaścandramaso yasmādabhūdeṣa kilāmayaḥ/ 
 tasmāttaṃ rājayakṣmeti kecidāhuḥ †  punarjanāḥ//  
 
 
 Su.6.41.6  sa vyastairjāyate doṣairiti kecidvadanti hi/ 
 ekādaśānāmekasmin sānnidhyāttantrayuktitaḥ//  
 
 
 Su.6.41.7  kriyāṇāmavibhāgena prāgekotpādanena ca/ 
 eka eva mataḥ śoṣaḥ sannipātātmako hyataḥ//  
 
 
 Su.6.41.8  udrekāttatra liṅgāni doṣāṇāṃ nipatanti hi/ 
 ksayādvegapratīghātādāghātādviṣamāśanāt//  
 
 
 Su.6.41.9  jāyate kupitairdoṣairvyāptadehasya dehinaḥ/ 
 kaphapradhānairdoṣairhi ruddheṣu rasavartmasu//  
 
 
 Su.6.41.10  ativyavāyino vā+api kṣīṇe retasyanantaram/ 
 kṣīyante dhātavaḥ sarve tataḥ śuṣyanti mānavaḥ//  
 
 
 Su.6.41.11  bhaktadveṣo jvaraḥ śvāsaḥ kāsaḥ
                            śoṇitadarśanam/ 
 svarabhedaśca jāyeta ṣaḍrūpe rājayakṣmaṇi//  
 
 
 Su.6.41.12  svarabhedo+anilāñchūlaṃ
                            saṃlocaścāṃsapārśvayoḥ/ 
 jvaro dāho+atisāraśca pittādraktasya cāgamaḥ//  
 
 
 Su.6.41.13  śirasaḥ paripūrṇatvamabhaktacchanda eva ca/ 
 kāsaḥ kaṇṭhasya coddhvaṃso vijñeyaḥ kaphakopataḥ//  
 
 
 Su.6.41.14  ekādaśabhirebhirvā ṣaḍbhirvā+api
                            samanvitam/ 
 (kāsātīsārapārśvārtisvarabhedārucijvaraiḥ//  
 
 
 Su.6.41.15  tribhirvā pīḍitaṃ
                            liṅgairjvarakāsāsṛgāmayaiḥ/ 
 ) jahyācchoṣārditaṃ jantumicchan suvipulaṃ yaśaḥ//  
 
 
 Su.6.41.16  vyāyaśokasthāviryavyāyāmadhvopavāsataḥ/ 
 vraṇoraḥkṣatapīḍābhyāṃ śoṣānanye vadanti hi//  
 
 
 Su.6.41.17  vyavāyaśoṣī śukrasya kṣayaliṅgairupadrutaḥ/ 
 pāṇḍudeho yathāpūrvaṃ kṣīyante cāsya dhātavaḥ//  
 
 
 Su.6.41.18  pradhyānaśīlaḥ srastāṅgaḥ śokaśoṣyapi
                            tādṛśaḥ/ 
 vinā śukraksayakṛtairvikārairabhilakṣitaḥ//  
 
 
 Su.6.41.19  jarāśoṣī kṛśo mandavīryabuddhibalendiryaḥ/ 
 
 † kampano+arucimān
                            bhinnakāṃsyapātrahatasvaraḥ(naḥ)//  
 
 
 Su.6.41.20  ṣṭhīvati śleṣmaṇā hīnaṃ gauravārucipīḍitaḥ † / 
 saṃprasrutāsyanāsākṣaḥ suptarūkṣamalacchaviḥ//  
 
 
 Su.6.41.21  adhvapraśoṣī srastāṅgaḥ
                            saṃbhṛṣṭaparuṣacchaviḥ/ 
 prasuptagātrāvayavaḥ śuṣkaklomagalānanaḥ//  
 
 
 Su.6.41.22  vyāyāmaśoṣī bhūyiṣṭhamebhireva samanvitaḥ/ 
 uraḥkṣatakṛtairliṅgaiḥ saṃyuktaśca kṣatādvinā//  
 
 
 Su.6.41.23  raktakṣayādvedanābhistathaivāhārayantraṇāt/ 
  vraṇitasya † 
                            bhavecchoṣaḥ sa cāsādhyatamaḥ smṛtaḥ//  
 
 
 Su.6.41.24 
                            vyāyāmabhārādhyayanairabhighātātimaithunaiḥ/ 
 karmaṇā  † cāpyurasyena vakṣo yasya vidāritam/ 
 tasyorasi kṣate raktaṃ pūyaḥ śleṣmā ca gacchati//  
 
 
 Su.6.41.25  kāsamānaśchardayecca pītaraktāsitāruṇam/ 
 saṃtaptavakṣāḥ so+atyarthaṃ dūyanātparitāmyati//  
 
 
 Su.6.41.26  durgandhavadanocchvāso bhinnavarṇasvaro
                            naraḥ/ 
 keṣāṃcidevaṃ śoṣo hi kāraṇairbhedamāgataḥ//  
 
 
 Su.6.41.27  na tatra doṣaliṅgānāṃ samastānāṃ nipātanam/ 
 kṣayā eva hi te jñeyāḥ pratyekaṃ dhātusaṃjñitāḥ//  
 
 
 Su.6.41.28  cikitsitaṃ tu teṣāṃ hi prāguktaṃ
                            dhātusaṃkṣaye//  
 
 
 Su.6.41.29 
                            śvāsāṅgasādakaphasaṃsravatāluśoṣacchardyagnisādamadapīnasapāṇḍunidrāḥ/ 
 śoṣe bhaviṣyati bhavanti sa cāpi jantuḥ śuklekṣaṇe bhavati māṃsaparo
                            ririṃsuḥ//  
 
 
 Su.6.41.30  svapneṣu
                            kākaśukaśallakinīlakaṇṭhagṛdhrāstathaiva kapayaḥ kṛkalāsakāśca/ 
 taṃ vāhayanti sa nadīrvijalāśca paśyecchuṣkāṃstarūn
                            pavanadhūmadavārditāṃśca//  
 
 
 Su.6.41.31  mahāśanaṃ kṣīyamāṇamatīsāranipīḍitam/ 
 śūnamuṣkodaraṃ caiva yakṣmiṇaṃ parivarjayet//  
 
 
 Su.6.41.32  upācaredātmavantaṃ dīptāgnimakṛśaṃ  † navam/ 
 sthirādivargasiddhena dhṛtenājāvikena ca//  
 
 
 Su.6.41.33  snigdhasya mṛdu kartavyamūrdhvaṃ cādhaśca
                            śodhanam/ 
 āsthāpanaṃ tathā kāryaṃ śirasaśca virecanam//  
 
 
 Su.6.41.34  yavagodhūmaśālīṃśca rasairbhuñjīta
                            śodhitaḥ/ 
 dṛḍhe+agnau bṛṃhayeccāpi nivṛttopadravaṃ naram//  
 
 
 Su.6.41.35  vyavāyaśoṣiṇaṃ prāyo bhajante vātajā gadāḥ/ 
 bṛṃhaṇīyo vidhistasmai hitaḥ snighdo+anilāpahaḥ//  
 
 
 Su.6.41.36  kākānulūkānnakulān biḍālān gaṇḍūpadān
                            vyālabileśayākhūn/ 
 gṛdhrāṃśca dadyādvividhaiḥ  † pravādaiḥ sasaindhavān sarṣapatailabhṛṣṭān//  
 
 
 Su.6.41.37  deyāni māṃsāni ca jāṅgalāni
                                mudgāḍhakīsūparasāśca †  hṛdyāḥ/ 
 kharoṣṭranāgāśvatarāśvajāni deyāni māṃsāni sukalpitāni//  
 
 
 Su.6.41.38  māṃsopadaṃśāṃśca pibedariṣṭān mārdvīkayuktān
                            madirāśca sevyāḥ/ 
 arkāmṛtākṣārajaloṣitebhyaḥ kṛtvā yavebhyo vividhāṃśca bhakṣyān//  
 
 
 Su.6.41.39  khādet pibet sarpirajāvikaṃ vā kṛśo yavāgvā
                            saha bhaktakāle/ 
 sarpirmadhubhyāṃ trikaṭu pralihyāccavyāviḍaṅgopahitaṃ kṣayārtaḥ//  
 
 
 Su.6.41.40  māṃsādamāṃseṣu ghṛtaṃ ca siddhaṃ śosāpahaṃ
                            kṣaudrakaṇāsametam/ 
 drākṣāsitāmāgadhikāvalehaḥ sakṣaudratailaḥ kṣayarogaghātī//  
 
 
 Su.6.41.41  ghṛtena cājena samākṣikeṇa
                            turaṅgagandhātilamāṣacūrṇam/ 
 sitāśvagandhāmagadhodbhavānāṃ  † cūrṇaṃ ghṛtakṣaudrayutaṃ pralihyāt//  
 
 
 Su.6.41.42  kṣīraṃ pibedvā+apyatha vājigandhāvipakvamevaṃ
                            labhate+aṅgapuṣṭim/ 
 tadutthitaṃ kṣīraghṛtaṃ sitāḍhyaṃ prātaḥ pibedvā+api payonupānam//  
 
 
 Su.6.41.43  utsādane cāpi turaṅgagandhā yojyā yavāścaiva
                            punarnave ca/ 
 kṛtsne vṛṣe tatkusumaiśca siddhaṃ sarpiḥ pibetkṣaudrayutaṃ hitāśī//  
 
 
 Su.6.41.44  yakṣmāṇametat prabalaṃ ca kāsaṃ śvāsaṃ ca
                            hanyādapi pāṇḍutāṃ ca/ 
 śakṛdrasā gośvagajāvyajānāṃ kvāthā mitāścāpi tathaiva bhāgaiḥ//  
 
 
 Su.6.41.45  mūrvāharidrākhadiradrumāṇāṃ kṣīrasya
                            bhāgastvaparo ghṛtasya/ 
 bhāgān daśautān vipacedvidhijño dattvā trivargaṃ madhuraṃ ca kṛtsnam//
                         
 
 
 Su.6.41.46  kaṭutrikaṃ caiva sabhadradāru ghṛtottamaṃ
                            yakṣmanivāraṇāya/ 
 dve pañcamūlyau varuṇaṃ karañjaṃ bhallātakaṃ bilvapunarnave ca//  
 
 
 Su.6.41.47  yavān kulatthān badarāṇi bhārgīṃ pāṭhāṃ hutāśaṃ
                            samahīkadambam/ 
 kṛtvā kaṣāyaṃ vipaceddhi tasya ṣaḍbhirhi pātrairghṛtapātramekam//  
 
 
 Su.6.41.48  vyoṣaṃ mahāvṛkṣapayo+abhayāṃ ca cavyaṃ
                            surākhyaṃ lavaṇottamaṃ ca/ 
 etaddhi śoṣaṃ jaṭharāṇi caiva hanyāt pramehāṃśca sahānilena//  
 
 
 Su.6.41.49  gośvāvyajebhaiṇakharoṣṭrajātaiḥ
                            śakṛdrasakṣīrarasakṣatotthaiḥ/ 
 drākṣāśvagandhāmagadhāsitābhiḥ siddhaṃ ghṛtaṃ yakṣmavikārahāri//  
 
 
 Su.6.41.50 
                            elājamodāmalakābhayākṣagāyatryariṣṭāsanaśālasārān/ 
 viḍaṅgabhallātakacitrakogrākaṭutrikāmbhodasurāṣṭrajāṃśca//  
 
 
 Su.6.41.51  paktvā jale tena paceddhi sarpistasmin susiddhe
                            tvavatārite ca/ 
 triṃśatpalānyatra sitopalāyā dattvā tugākṣīripalāni ṣaṭ ca//  
 
 
 Su.6.41.52  prasthe ghṛtasya dviguṇaṃ ca dadyāt kṣaudraṃ
                            tato manthahataṃ vidadhyāt/ 
 palaṃ palaṃ prātarataḥ pralihya paścāt pibet kṣīramatandritaśca//  
 
 
 Su.6.41.53  etaddhi medhyaṃ paramaṃ pavitraṃ
                            cakṣuṣyamāyuṣyamatho yaśasyam/ 
 yakṣmāṇamāśu vyapahanti caitat pāṇḍvāmayaṃ caiva bhagandaraṃ ca//  
 
 
 Su.6.41.54  śvāsaṃ ca hanti
                            svarabhedakāsahṛtplīhagulmagrahaṇīgadāṃśca/ 
 na cātra kiṃcit parivarjanīyaṃ rasāyanaṃ caitadupāsyamānam//  
 
 
 Su.6.41.55  plīhodaroktaṃ vihitaṃ ca sarpistrīṇyeva cānyāni
                            hitāni cātra/ 
 upadravāṃśca svaravaikṛtādīn jayedyathāsvaṃ prasamīkṣya śāstram//  
 
 
 Su.6.41.56  ajāśakṛnmūtrapayoghṛtāsṛṅmāṃsālayāni
                            pratisevamānaḥ/ 
 snānādinānāvidhinā jahāti māsādaśeṣaṃ niyamena śoṣam//  
 
 
 Su.6.41.57  rasonayogaṃ vidhivat kṣayārtaḥ kṣīreṇa vā
                            nāgabalāprayogam/ 
 seveta vā māgadhikāvidhānaṃ tathopayogaṃ jatuno+aśmajasya//  
 
 
 Su.6.41.58  śokaṃ striyaṃ krodhamasūyanaṃ ca tyajedudārān
                            viṣayān bhajeta/ 
 vaidyān dvijātīṃstridaśān gurūśca vācaśca puṇyāḥ śṛṇuyādbijebhyaḥ// 
 
 iti suśrutasaṃhitāyāmuttaratantrāntargate kāyacikitsātantre
                        (tṛtīyo+adhyāyaḥ, ādita) ekacatvāriṃśo+adhyāyaḥ //41// 
 
 
                    dvicatvāriṃśattamo+adhyāyaḥ/
                     Su.6.42.1  athāto gulmapratiṣedhaṃ
                        vyākhyāsyāmaḥ//  
 Su.6.42.2  yathovāca bhagavān
                        dhanvantariḥ//  
 
 Su.6.42.3  yathoktaiḥ kopanairdoṣāḥ kupitāḥ
                            koṣṭhamāgatāḥ/ 
 janayanti nṛṇāṃ gulmaṃ sa pañcavidha ucyate//  
 
 
 Su.6.42.4  hṛdbastyorantare granthiḥ saṃcārī yadi
                            vā+acalaḥ/ 
 cayāpacayavān vṛttaḥ sa gulma iti kīrtitaḥ//  
 
 
 Su.6.42.5  pañca gulmāśrayā nṝṇāṃ pārśve
                            hṛnnābhibastayaḥ/ 
 † gupitānilamūlatvādgūḍhamūlodayādapi//  
 
 
 Su.6.42.6  gulmavadvā viśālatvādgulma ityabhidhīyate/ 
 sa yasmādātmani cayaṃ gacchatyapsviva budbudaḥ//  
 
 
 Su.6.42.7  antaḥ sarati yasmācca na pākamupayātyataḥ/ 
 sa vyastairjāyate doṣaiḥ samastairapi cocchritaiḥ//  
 
 
 Su.6.42.8  puruṣāṇāṃ tathā strīṇāṃ jñeyo raktena
                            cāparaḥ/ 
 sadanaṃ madantā vahnerāṭopo+antravikūjanam//  
 
 
 Su.6.42.9  viṇmūtrānilasaṅgaśca sauhityāsahatā tathā/ 
 dveṣo+anne vāyurūrdhvaṃ ca pūrvarūpeṣu gulminām//  
 
 
 Su.6.42.10  hṛtkukṣiśūlaṃ mukhakaṇṭhaśoṣo vāyornirodho
                            viṣamāgnitā ca/ 
 te te vikārāḥ pavanātmakāśca bhavanti gulme+anilasaṃbhave tu//  
 
 
 Su.6.42.11  svedajvarāhāravidāhadāhāstṛṣṇā+aṅgarāgaḥ
                            kaṭuvaktratā ca/ 
 pittasya liṅgānyakhilāni yāni pittātmake tāni bhavanti gulme//  
 
 
 Su.6.42.12  staimityamanne+aruciraṅgasādaśchardiḥ praseko
                            madhurāsyatā ca/ 
 kaphasya liṅgāni ca yāni tāni bhavanti gulme kaphasaṃbhave tu//  
 
 
 Su.6.42.13  sarvātmakaḥ sarvavikārayuktaḥ so+asādhya uktaḥ
                            kṣatajaṃ pravakṣye/ 
 navaprasūtā+ahitabhojanā yā yā cāmagarbhaṃ visṛjedṛtau †  vā//  
 
 
 Su.6.42.14  vāyurhi tasyāḥ parigṛhya raktaṃ karoti gulmaṃ
                            sarujaṃ sadāham/ 
 paittasya liṅgena samānaliṅgaṃ viśeṣaṇaṃ cāpyaparaṃ nibodha//  
 
 
 Su.6.42.15  na spandate nodarameti vṛddhiṃ bhavanti liṅgāni
                            ca garbhiṇīnām/ 
 taṃ garbhakālātigame caikitsyamasṛgbhavaṃ gulmamuśanti tajjñāḥ//  
 
 
 Su.6.42.16  vātagulmārditaṃ snigdhaṃ yuktaṃ
                            snehavirecanaiḥ/ 
 upācaredyathākālaṃ nirūhaiḥ sānuvāsanaiḥ//  
 
 
 Su.6.42.17  pittagulmārditaṃ snigdhaṃ kākolyādighṛtena
                            tu/ 
 viriktaṃ madhurairyogairnirūhaiḥ samupācaret//  
 
 
 Su.6.42.18  śleṣmagulmārditaṃ snigdhaṃ pippalyādighṛtena
                            tu/ 
 tīkṣṇairviriktaṃ tadrūpairnirūhaiḥ samupācaret//  
 
 
 Su.6.42.19  sannipātotthite gulme tridoṣaghno
                            vidhirhitaḥ/ 
 pittavadraktagulminyā nāryāḥ kāryaḥ kriyāvidhiḥ//  
 
 
 Su.6.42.20  viśeṣamaparaṃ cāsyāḥ śṛṇu raktavibhedanam/ 
 
 † palāśakṣāratoyena
                            siddhaṃ sarpiḥ prayojayet//  
 
 
 Su.6.42.21  dadyāduttarabastiṃ ca pippalyādighṛtena tu/ 
 uṣṇairvā bhedayedbhinne vidhirāsṛgdaro hitaḥ//  
 
 
 Su.6.42.22  ānūpaudakamajjāno vasā tailaṃ ghṛtaṃ dadhi/ 
 vipakvamekataḥ śastaṃ vātagulme+anuvāsanam//  
 
 
 Su.6.42.23  jāṅgalaikaśaphānāṃ tu vasā sarpiśca
                            paittike/ 
 tailaṃ jāṅgalamajjāna evaṃ gulme kaphotthite//  
 
 
 Su.6.42.24  dhātrīphalānāṃ svarase ṣaḍaṅgaṃ
                            vipacedghṛtam/ 
 śarkarāsaindhavopetaṃ taddhitaṃ vātagulmine//  
 
 
 Su.6.42.25 
                            citrakavyoṣasindhūtthapṛthvīkācavyadāḍimaiḥ/ 
 dīpyakagranthikājājīhapuṣādhānyakaiḥ samaiḥ//  
 
 
 Su.6.42.26  dadhyāranālabadaramūlakasvarasairghṛtam/ 
 tatpibedvātagulmāgnidaurbalyāṭopaśūlanut//  
 
 
 Su.6.42.27  hiṅgusauvarcalājājīviḍadāḍimadīpyakaiḥ/ 
 puṣkaravyoṣadhānyāmlavetasakṣāracitrakaiḥ//  
 
 
 Su.6.42.28  śaṭīvacājagandhailāsurasaiśca vipācitam/ 
 śūlānāhaharaṃ sarpirdadhnā cānilagulminām//  
 
 
 Su.6.42.29  viḍadāḍimasindhūtthahutabhugvyoṣajīrakaiḥ/ 
 hiṅgusauvarcalakṣārarugvṛkṣāmlāmlavetasaiḥ//  
 
 
 Su.6.42.30  bījapūrarasopetaṃ sarpirdadhicaturguṇam/ 
 sādhitṃ dādhikaṃ nāma gulmahṛt plīhaśūlajit//  
 
 
 Su.6.42.31  rasonasvarase sarpiḥ pañcamūlarasānvitam/ 
 surāranāladadhyamlamūlakasvarasaiḥ saha//  
 
 
 Su.6.42.32  vyoṣadāḍimavṛkṣāmlayavānīcavyasaindhavaiḥ/ 
 hiṅgvamlavetasājājīdīpyakaiśca samāṃśikaiḥ//  
 
 
 Su.6.42.33  siddhaṃ
                            gulmagrahaṇyarśaḥśvāsonmādakṣayajvarān/ 
 kāsāpasmāramandāgniplīhaśūlānilāñjayet//  
 
 
 Su.6.42.34  dadhi sauvīrakaṃ sarpiḥ kvāthau
                            mudgakulatthajau/ 
 pañcāḍhakāni vipacedāvāpya dvipalānyatha//  
 
 
 Su.6.42.35  sauvarcalaṃ sarjikāṃ ca devadārvatha
                            saindhavam/ 
 vātagulmāpahaṃ sarpiretaddīpanameva ca//  
 
 
 Su.6.42.36  tṛṇamūlakaṣāye tu jīvanīyaiḥ pacedghṛtam/ 
 nyagrodhādigaṇe vā+api gaṇe vā+apyutpalādike//  
 
 
 Su.6.42.37  raktapittotthitaṃ ghnanti
                            ghṛtānyetānyasaṃśayam/ 
 āragvadhādau vipaceddīpanīyayutaṃ ghṛtam//  
 
 
 Su.6.42.38  kṣāravarge paceccanyat
                            pacenmūtragaṇe+aparam/ 
 ghnanti gulmaṃ kaphodbhūtaṃ ghṛtānyetānyasaṃśayam//  
 
 
 Su.6.42.39  yathādoṣocchrayaṃ cāpi
                            cikitsetsānnipātikam/ 
 cūrṇaṃ hiṅgvādikaṃ vā+api ghṛtaṃ vā plīhanāśanam//  
 
 
 Su.6.42.40  pibedgulmāpahaṃ kāle sarpistailvakameva vā/ 
 tilekṣurakapālāśasārṣapaṃ yāvanālajam//  
 
 
 Su.6.42.41  bhasma mūlakajaṃ cāpi gojāvikharahantinām/ 
 mūtreṇa mahiṣīṇāṃ ca pālikaiścāvacūrṇitaiḥ//  
 
 
 Su.6.42.42 
                            kuṣṭhasaindhavayaṣṭyāhvanāgarakṛmighātibhiḥ/ 
 sājamodaiśca daśabhiḥ sāmudrācca palairyutam//  
 
 
 Su.6.42.43  ayaḥpātre+agninā+alpena paktvā
                            lehyam(laham)athoddharet/ 
 tasya mātrāṃ pibeddadhnā surayā sarpiṣā+api vā//  
 
 
 Su.6.42.44  dhānyāmlenoṣṇatoyena kaulatthena rasena vā/ 
 gulmān vātavikārāṃśca kṣāro+ayaṃ hantyasaṃśayam//  
 
 
 Su.6.42.45  svarjikākuṣṭhasahitaḥ kṣāraḥ ketakijo+api
                            vā/ 
 tailena śamayet pīto gulmaṃ pavanasaṃbhavam//  
 
 
 Su.6.42.46  pītaṃ sukhāmbunā vā+api
                            svarjikākuṣṭhasaindhavam/ 
 vṛścīvamurubūkaṃ(vṛścīramurubūkaṃ) †  ca varṣābhūrbṛhatīdvayam//  
 
 
 Su.6.42.47  citrakaṃ ca jaladroṇe paktvā pādāvaśeṣitam/ 
 māgadhīciktrakakṣaudralipte kumbhe nidhāpayet//  
 
 
 Su.6.42.48  madhunaḥ prasthamāvāpya
                            pathyācūrṇārdhasaṃyutam/ 
 † busoṣitaṃ daśāhaṃ
                            tu jīrṇabhaktaḥ pibennaraḥ//  
 
 
 Su.6.42.49  ariṣṭo+ayaṃ jayedgulmamavipākamarocakam/ 
 pāṭhānikumbharajanītrikaṭutriphalāgnikam//  
 
 
 Su.6.42.50  lavaṇaṃ vṛkṣabījaṃ ca tulyaṃ syādanavo
                            guḍaḥ/ 
 pathyābhirvā  † yutaṃ
                            cūrṇaṃ gavāṃ mūtrayutaṃ pacet//  
 
 
 Su.6.42.51  guṭikāstadghṛnībhūtaṃ kṛtvā
                            khādedabhuktavān/ 
 gulmaplīhāgnisādāṃtā nāśayeyuraśeṣataḥ//  
 
 
 Su.6.42.52  hṛdrogaṃ grahaṇīdoṣaṃ pāṇḍurogaṃ ca
                            dāruṇam/ 
 saśūle sonnate+aspande dāhapākaruganvite//  
 
 
 Su.6.42.53  gulme raktaṃ jalaukobhiḥ sirāmokṣeṇa vā
                            haret/ 
 sukhoṣṇā jāṅgalarasāḥ susnigdhā vyaktasaindhavāḥ//  
 
 
 Su.6.42.54  kaṭutrikasamāyuktā hitāḥ pāne tu gulminām/ 
 peyā vātaharaiḥ siddhāḥ kaulatthāḥ saṃskṛtā rasāḥ//  
 
 
 Su.6.42.55  khalāḥ sapañcamūlāśca gulmināṃ bhojane
                            hitāḥ/ 
 baddhavarconilānāṃ tu sārdrakaṃ kṣīramiṣyate//  
 
 
 Su.6.42.56  kumbhīpiṇḍeṣṭakāsvedān kārayet kuśalo
                            bhiṣak/ 
 gulminaḥ sarva evoktā durvirecyatamā bhṛśam//  
 
 
 Su.6.42.57  ataśaitāṃstu susvinnān sraṃsanenopapādayet/ 
  vimlāpanābhyañjanāni †  tathaiva dahanāni ca//  
 
 
 Su.6.42.58  upanāhāśca kartavyāḥ sukhoṣṇāḥ
                            sālvaṇādayaḥ/ 
 udaroktāni sarpīṃṣi  † mūtravartikriyāstathā//  
 
 
 Su.6.42.59  lavaṇāni ca yojyāni yānyuktānyanilāmaye/ 
 vātavarconirodhe tu sāmudrārdrakasarṣapaiḥ//  
 
 
 Su.6.42.60  kṛtvā pāyau vidhātavyā vartayo
                            maricottarāḥ/ 
 dantīcitrakamūleṣu tathā vātahareṣu ca//  
 
 
 Su.6.42.61  kuryādariṣṭān sarvāṃśca ślokasthāne
                            yatheritān/ 
 khādedvā+apyaṅkurān bhṛṣṭān pūtīkanṛpavṛkṣayoḥ//  
 
 
 Su.6.42.62  ūrdhvavātaṃ manuṣyaṃ ca gulminaṃ na
                            nirūhayet/ 
 pibettrivṛnnāgaraṃ vā saguḍāṃ vā harītakīm//  
 
 
 Su.6.42.63  gugguluṃ trivṛtāṃ dantīṃ dravantīṃ saindhavaṃ
                            vacām/ 
 mūtramadyapayodrākṣārasairvīkṣya balābalam//  
 
 
 Su.6.42.64  evaṃ pīlūni  † bhṛṣṭāni pibet salavaṇāni tu/ 
 pippalīpippalīmūlacavyacitrakasaindhavaiḥ//  
 
 
 Su.6.42.65  yuktā hanti surā gulmaṃ śīghraṃ kāle
                            prayojitā/ 
 baddhaviṇmāruto gulmī bhuñjīta payasā yavān//  
 
 
 Su.6.42.66  kulmāṣān vā bahusnehān
                            bhakṣyellavaṇottarān/ 
 athāsyopadravaḥ  † śūlaḥ kathaṃcidupajāyate//  
 
 
 Su.6.42.67 
 † śūlaṃ
                            nikhānitamivāsukhaṃ yena tu vattyasau/ 
 tatra viṇmūtrasaṃrodhaḥ kṛcchrocchvāsaḥ sthirāṅgatā//  
 
 
 Su.6.42.68  tṛṣṇā dāho bhramo+annasya
                            vidagdhaparivṛddhitā/ 
 romaharṣo+aruciśchardirbhuktavṛddhirjaḍāṅgatā//  
 
 
 Su.6.42.69  vāyvādibhiryathāsaṅkhyāṃ miśrairvā vīkṣya
                            yojayet/ 
 pathyātrilavaṇaṃ kṣāraṃ hiṅgutumburupauṣkaram//  
 
 
 Su.6.42.70  yavānīṃ ca haridrāṃ ca
                            viḍaṅgānyamlavetasam/ 
 vidārītriphalā+abhīruśṛṅgāṭīguḍaśarkarāḥ//  
 
 
 Su.6.42.71  kāśmarīphalayaṣṭyāhvaparūṣakahimāni ca/ 
 ṣaḍgranthātiviṣādārupathyāmaricavṛkṣajān//  
 
 
 Su.6.42.72  kṛṣṇāmūlakacanvyaṃ ca nāgarakṣāracitrakān/ 
 uṣṇāmlakāñjikakṣīratoyaiḥ ślokasamāpanān//  
 
 
 Su.6.42.73  yathākramaṃ vimiśrāṃśca dvandve sarvāṃśca
                            sarvaje/ 
 tathaiva sekāvagāhapradehābhyaṅgabhojanam//  
 
 
 Su.6.42.74  śiśirodakapūrṇānāṃ bhājanānāṃ ca dhāraṇam/ 
 vamanonmardanasvedalaṅghanakṣapaṇakriyāḥ//  
 
 
 Su.6.42.75  snehādiśca karamaḥ sarvo viśeṣeṇopadiśyate/ 
 vallūraṃ mūlakaṃ matsyān śuṣkaśākāni vaidalam//  
 
 
 Su.6.42.76  na khādedālukaṃ gulmī madhurāṇi phalāni ca/ 
 vinā gulmena yacchūlaṃ gulmasthāneṣu jāyate//  
 
 
 Su.6.42.77  nidānaṃ tasya vakṣyāmi rūpaṃ ca
                            sacikitsitam/ 
 vātamūtrapurīṣāṇāṃ nigrahādatibhojanāt//  
 
 
 Su.6.42.78  ajīrṇādhyaśanāyāsaviruddhānnopasevanāt/ 
 pānīyapānāt kṣutkāle virūḍhānāṃ ca sevanāt//  
 
 
 Su.6.42.79  piṣṭānnaśuṣkamāṃsānāmupayogāttathaiva ca/ 
 evaṃvidhānāṃ dravyāṇāmanyeṣāṃ copasevanāt//  
 
 
 Su.6.42.80  vāyuḥ prakupitaḥ koṣṭhe śūlaṃ
                            saṃjanayedbhṛśam/ 
 nirucchvāsī bhavettena vedanāpīḍito naraḥ//  
 
 
 Su.6.42.81 
 † śaṅkusphoṭanavattasya yasmāttīvrāśca vedanāḥ/ 
 śūlāsaktasya lakṣyante tasmācchūlamihocyate//  
 
 
 Su.6.42.82  nirāhārasya yasyaiva tīvraṃ śūlamudīryate/ 
 prastabdhagātro bhavati kṛcchreṇocchvasitīva ca//  
 
 
 Su.6.42.83  vātamūtrapurīṣāṇi kṛcchreṇa kurute naraḥ/ 
 etairliṅgairvijānīyācchūlaṃ vātasamudbhavam//  
 
 
 Su.6.42.84  tṛṣṇā dāho mado mūrcchā tīvraṃ śūlaṃ tathaiva
                            ca/ 
 śītābhikāmo bhavati śītenaiva praśāmyati//  
 
 
 Su.6.42.85  etairliṅgairvijānīyācchūlaṃ
                            pittasamudbhavam/ 
 śūlenotpīḍyamānasya hṛllāsa upajāyate//  
 
 
 Su.6.42.86  atīva pūrṇakoṣṭhatvaṃ tathaiva gurugātratā/ 
 etacchleṣmasamutthasya śūlasyoktaṃ nidarśanam//  
 
 
 Su.6.42.87  sarvāṇi dṛṣṭvā rūpāṇi nirdiśetsānnipātikam/ 
 sannipātasamutthānamasādhyaṃ taṃ vinirdiśet//  
 
 
 Su.6.42.88  śūlānāṃ lakṣaṇaṃ proktaṃ cikitsāṃ tu nibodha
                            me/ 
 āśukārī hi pavanastasmāttaṃ tvarayā jayet//  
 
 
 Su.6.42.89  tasya śūlābhipannasya sveda eva sukhāvahaḥ/ 
 pāyasaiḥ kṛśarāpiṇḍaiḥ snigdhairvā piśitairhitaḥ//  
 
 
 Su.6.42.90  trivṛcchākena vā snigdhamuṣṇaṃ bhiñjīta
                            bhojanam/ 
 cirabilvāṅkurān vāpi tailabhṛṣṭāṃstu bhakṣayet//  
 
 
 Su.6.42.91  vaihaṅgāṃśca rasān snigdhān jāṅgalān
                            śūlapīḍitaḥ/ 
 yathālābhaṃ niṣeveta māṃsāni bilaśāyinām//  
 
 
 Su.6.42.92  surā sauvīrakaṃ cukraṃ mastūdaśvittathā
                            dadhi/ 
 sakālalavaṇaṃ peyaṃ śūle vātasamudbhave//  
 
 
 Su.6.42.93  kulatthayūṣo yuktāmlo lāvakīyūṣasaṃskṛtaḥ/ 
 sasaindhavaḥ samarico vātaśūlavināśanaḥ//  
 
 
 Su.6.42.94  viḍaṅgaśigrukampillapathyāśyāmāmlavetasān/ 
 
 † surasāmaśvamūtrīṃ
                            ca sauvarcalayutān pibet//  
 
 
 Su.6.42.95  madyena vātajaṃ śūlaṃ kṣiprameva
                            praśāmyati/ 
 pṛthvīkājājicavikāyavānīvyoṣacitrakāḥ//  
 
 
 Su.6.42.96  pippalyaḥ pippalīmūlaṃ saindhavaṃ ceti
                            cūrṇayet/ 
 tāni cūrṇāni payasā pibet kāmbalikena vā//  
 
 
 Su.6.42.97  madhvāsavena cukreṇa surāsauvīrakeṇa vā/ 
 athavaitāni(athacaitāni) cūrṇāni mātuluṅgarasena vā//  
 
 
 Su.6.42.98  tathā badarayūṣeṇa bhāvitāni punaḥ punaḥ/ 
 tāni hiṅgupragāḍhāni saha śarkarayā pibet//  
 
 
 Su.6.42.99  saha dāḍimasāreṇa vartiḥ kāryā bhiṣagjitā/ 
 sā vartirvātikaṃ śūlaṃ kṣiprameva vyapohati//  
 
 
 Su.6.42.100  guḍatailena vā līḍhā pītā madyena vā
                            punaḥ/ 
 bubhukṣāprabhave śūle laghu saṃtarpaṇaṃ hitam//  
 
 
 Su.6.42.101  uṣṇaiḥ kṣīrairyavāgūbhiḥ
                            snigdhairmāṃsarasaistathā/ 
 vātaśūle samutpanne rūkṣaṃ snigdhena bhojayet//  
 
 
 Su.6.42.102  susaṃskṛtāḥ pradeyāḥ syurghṛtapūrā
                            viśeṣataḥ/ 
 vāruṇīṃ ca pibejjantustathā saṃpadyate sukhī//  
 
 
 Su.6.42.103  etadvātasamutthasya śūlasyoktaṃ
                            cikitsitam/ 
 atha pittasamutthasya kriyāṃ vakṣyāmyataḥ param//  
 
 
 Su.6.42.104  sa sukhaṃ chardayitvā tu pītvā śītodakaṃ
                            naraḥ/ 
 śītalāni ca seveta sarvāṇyuṣṇāni varjayet//  
 
 
 Su.6.42.105  maṇirājatatāmrāṇi bhājanāni ca sarvaśaḥ/ 
 vāripūrṇāni tānyasya śūlasyopari nikṣipet//  
 
 
 Su.6.42.106  guḍaḥ śāliryavāḥ kṣīraṃ sarpiḥpānaṃ
                            virecanam/ 
 jāṅgalāni ca māṃsāni bheṣajaṃ pittaśūlinām//  
 
 
 Su.6.42.107  rasān seveta pittaghnān pittalāni
                            vivarjayet/ 
 pālāśaṃ dhānvanaṃ vā+api pibedyūṣaṃ saśarkaram//  
 
 
 Su.6.42.108  parūṣakāṇi mṛdvīkākharjūrodakajānyapi/ 
 tat pibeccharkarāyuktaṃ pittaśūlanivāraṇam//  
 
 
 Su.6.42.109  aśane bhuktamātre tu prakopaḥ ślaiṣmikasya
                            ca/ 
 vamanaṃ kārayettatra pippalīvāriṇā bhiṣak//  
 
 
 Su.6.42.110  rūkṣaḥ svedaḥ prayojyaḥ syādanyāścoṣṇāḥ kriyā
                            hitāḥ/ 
 pippalī śṛṅgaveraṃ ca śleṣmaśūle bhiṣagjitam//  
 
 
 Su.6.42.111  pāṭhāṃ vacāṃ trikaṭukaṃ tathā
                            kaṭukarohiṇīm/ 
 citrakasya ca  † niryūhe pibedyūṣaṃ sahārjakam//  
 
 
 Su.6.42.112  eraṇḍaphalamūlāni mūlaṃ gokṣurakasya ca/ 
 śālaparṇīṃ  † pṛśniparṇīṃ bṛhatīṃ kaṇṭakārikām//  
 
 
 Su.6.42.113  dadyācchṛgālavinnāṃ ca sahadevāṃ tathaiva
                            ca/ 
 mahāsahāṃ kṣudrasahāṃ mūlamikṣurakasya ca//  
 
 
 Su.6.42.114  etat saṃbhṛtya saṃbhāraṃ jaladroṇe
                            vipācayet/ 
 caturbhāgāvaśeṣaṃ tu yavakṣārayutaṃ pibet//  
 
 
 Su.6.42.115  vātikaṃ paittikaṃ vā+api ślaiṣmikaṃ
                            sānnipātikam/ 
 prasahya nāśayecchūlaṃ chinnābhramiva mārutaḥ//  
 
 
 Su.6.42.116  pippalī svarjikākṣāro yavāścitraka eva ca/ 
 sevyaṃ caitat samānīya bhasma kuryādvicakṣaṇaḥ//  
 
 
 Su.6.42.117  taduṣṇavāriṇā pītaṃ śleṣmaśūle
                            bhiṣagjitam/ 
 ruṇaddhi mārutaṃ śleṣmā kukṣipārśvavyavasthitaḥ//  
 
 
 Su.6.42.118  sa saṃruddhaḥ karotyāśu  † sādhmānaṃ guḍguḍāyanam/ 
 sūcībhiriva nistodaṃ kṛcchrocchvāsī tadā naraḥ//  
 
 
 Su.6.42.119  nānnaṃ vāñchati no
                            nidrāmupaityartinipīḍitaḥ/ 
 pārśvaśūlaḥ sa vijñeyaḥ kaphānilasamudbhavaḥ//  
 
 
 Su.6.42.120  tatra puṣkaramūlāni hiṅgu sauvarcalaṃ
                            viḍam/ 
 saindhavaṃ tumburuṃ pathyāṃ cūrṇaṃ kṛtvā tu pāyayet//  
 
 
 Su.6.42.121  pārśvahṛdbastiśūleṣu yavakvāthena
                            saṃyutam/ 
 sarpiḥ plīhodaroktaṃ vā ghṛtaṃ vā hiṅgusaṃyutam//  
 
 
 Su.6.42.122  bījapūrakasāraṃ vā payasā saha sādhitam/ 
 eraṇḍatailamathavā madyamastupayorasaiḥ//  
 
 
 Su.6.42.123  bhojayeccāpi payasā jāṅgalena rasena vā/ 
 prakupyati yadā kukṣau vahnimākramya mārutaḥ//  
 
 
 Su.6.42.124  tadā+asya bhojanaṃ bhuktaṃ sopastambhaṃ na
                            pacyate/ 
 ucchvasityāmaśakṛtā śūlenāhanyate muhuḥ//  
 
 
 Su.6.42.125  naivāsane na śayane  † tiṣṭhan vā labhate sukham/ 
 kukṣiśūla iti khyāto vātādāmasamudbhavaḥ//  
 
 
 Su.6.42.126  vamanaṃ kārayettatra laṅghayedvā
                            yathābalam/ 
 saṃsargapācanaṃ kuryādamlairdīpanasaṃyutaiḥ//  
 
 
 Su.6.42.127  nāgaraṃ dīpyakaṃ cavyaṃ hiṅgu sauvarcalaṃ
                            viḍam/ 
 mātuluṅgasya bījāni tathā śyāmorubūkayoḥ//  
 
 
 Su.6.42.128  bṛhatyāḥ kaṇṭakāryāśca kvāthaṃ śūlaharaṃ
                            pibet/ 
 vacā sauvarcalaṃ hiṅgu kuṣṭhaṃ sātiviṣā+abhayā//  
 
 
 Su.6.42.129  kuṭajasya ca bījāni sadyaḥśūlaharāṇi tu/ 
  virecane † 
                            prayuñjīta jñātvā doṣabalābalam//  
 
 
 Su.6.42.130  snehabastīnnirūhāṃśca
                            kuryāddoṣanibarhaṇān/ 
 upanāhāḥ snehasekā dhānyāmlapariṣecanam//  
 
 
 Su.6.42.131  avagāhāśca śasyante yaccānyadapi
                            taddhitam/ 
 kaphapittāvaruddhastu māruto rasamūrcchitaḥ//  
 
 
 Su.6.42.132  hṛdisthaḥ kurute śūlamucchvāsārodhakaṃ †  param/ 
 sa hṛcchūla iti khyāto rasamārutasaṃbhavaḥ//  
 
 
 Su.6.42.133  tatrāpi karmābhihitaṃ yaduktaṃ
                            hṛdvikāriṇām/ 
 saṃrodhāt kupito vāyurbastimāvṛtya tiṣṭhati//  
 
 
 Su.6.42.134  bastivaṅkṣaṇanābhīṣu tataḥ śūlo+asya
                            jāyate/ 
 viṇmūtravātasaṃrodhī bastiśūlaḥ sa  † mārutāt//  
 
 
 Su.6.42.135  nābhyāṃ vaṅkṣaṇapārśveṣu kukṣau
                            meḍhrāntramardakaḥ/ 
 mūtramāvṛtya gṛhṇāti mūtraśūlaḥ sa  † mārutāt//  
 
 
 Su.6.42.136  vāyuḥ prakupito yasya rūkṣāhārasya
                            dehinaḥ/ 
 malaṃ ruṇaddhi koṣṭhasthaṃ mandīkṛtya tu pāvakam//  
 
 
 Su.6.42.137  śūlaṃ saṃjanayaṃstīvraṃ srotāṃsyāvṛtya tasya
                            hi/ 
 dakṣiṇaṃ yadi vā vāmaṃ kukṣimādāya jāyate//  
 
 
 Su.6.42.138  sarvatra vardhate kṣipraṃ bhramannatha †  saghoṣavān/ 
 pipāsā vardhate tīvrā bhramo mūrcchā ca jāyate//  
 
 
 Su.6.42.139  uccārito mūtritaśca na śāntimadhigacchati/ 
 viṭśūlametajjānīyādbhiṣak paramadāruṇam//  
 
 
 Su.6.42.140  kṣipraṃ doṣaharaṃ kāryaṃ bhiṣajā sādhu
                            jānatā/ 
 svedanaṃ śamanaṃ caiva nirūhāḥ snehabastayaḥ//  
 
 
 Su.6.42.141  pūrvoddiṣṭān pāyayeta yogān
                            koṣṭhaviśodhanān/ 
 udāvartaharāścāsya kriyāḥ sarvāḥ sukhāvahāḥ//  
 
 
 Su.6.42.142  atimātraṃ yadā bhuktaṃ pāvake mṛdutāṃ
                            gate/ 
 sthirībhūtaṃ tu tatkoṣṭhe vāyurāvṛtya tiṣṭhati//  
 
 
 Su.6.42.143  avipākagataṃ hyannaṃ śūlaṃ tīvraṃ
                            karotyati/ 
 mūrcchā++ādhmānaṃ vidāhaśca hṛdutkleśo vilambikā//  
 
 
 Su.6.42.144  viricyate chardayati kampate+atha
                            vimuhyati/ 
 avipākādbhavecchūlastvannadoṣasamudbhavaḥ//  
 
 
 Su.6.42.145  vamanaṃ laṅghanaṃ svedaḥ pācanaṃ
                            phalavartayaḥ/ 
 kṣārāścūrṇāni † 
                            guṭikāḥ śasyante śūlanāśanāḥ// gulmāvasthāḥ kriyāḥ kāryā yathāvat
                            sarvaśūlinām// 
 
 iti suśrutasaṃhitāyāmuttaratantrāntargate kāyacikitsātantre
                        gulmapratiṣedho nāma (caturtho+adhyāyaḥ, āditaḥ) dvicatvāriṃśo+adhyāyaḥ
                        //42// 
 
 
                    tricatvāriṃśattamo+adhyāyaḥ/
                     Su.6.43.1  athāto hṛdrogapratiṣedhaṃ
                        vyākhyāsyāmaḥ//  
 Su.6.43.2  yathovāca bhagavān
                        dhanvantariḥ//  
 
 Su.6.43.3  vegāghātoṣṇarūkṣānnairatimātropasevitaiḥ/ 
 viruddhādhyaśanājīrṇairasātmyaiścāpi(cāti) bhojanaiḥ//  
 
 
 Su.6.43.4  dūṣayitvā rasaṃ doṣā viguṇā hṛdayaṃ gatāḥ/ 
 kurvanti hṛdaye bādhāṃ hṛdrogaṃ taṃ pracakṣate//  
 
 
 Su.6.43.5  caturvidhaḥ sa doṣaiḥ syāt kṛmibhiśca †  pṛthak pṛthak/ 
 lakṣaṇaṃ tasya vakṣyāmi cikitsitamanantaram//  
 
 
 Su.6.43.6  āyamyate mārutaje hṛdayaṃ  † tudyate tathā/ 
 nirmathyate dīryate ca sphoṭyate pāṭyate+api ca//  
 
 
 Su.6.43.7  tṛṣṇoṣādāhacoṣāḥ syuḥ paittike hṛdayaklamaḥ/ 
 dhūmāyanaṃ ca mūrcchā ca svedaḥ śoṣo mukhasya ca//  
 
 
 Su.6.43.8  gauravaṃ kaphasaṃsrāvo+aruciḥ
                            stambho+agnimārdavam/ 
 mādhuryamapi cā++āsyasya balāsāvatate hṛdi//  
 
 
 Su.6.43.9  utkleśaḥ ṣṭhīvanaṃ todaḥ śūlo
                            hṛllāsakastamaḥ/ 
 aruciḥ śyāvnetratvaṃ śoṣaśca kṛmije bhavet//  
 
 
 Su.6.43.10  bhramaklamau sādaśoṣau
                            jñeyāsteṣāmupadravāḥ/ 
 kṛmije kṛmijātīnāṃ ślaiṣmikāṇāṃ ca ye matāḥ//  
 
 
 Su.6.43.11  vātopasṛṣṭe hṛdaye vāmayet snigdhamāturam/ 
 dvipañcamūlakvāthena sasnehalavaṇena tu//  
 
 
 Su.6.43.12  pippalyelāvacāhiṅguyavabhasmāni saindhavam/ 
 sauvarcalamatho śuṇṭhīmajamodāṃ ca cūrṇitam//  
 
 
 Su.6.43.13 
                            phaladhānyāmlakaulatthadadhimadyāsavādibhiḥ/ 
 pāyayeta viśuddhaṃ ca snehenānyatamena vā//  
 
 
 Su.6.43.14  bhojayejjīrṇaśālyannaṃ jāṅgalaiḥ saghṛtai
                            rasaiḥ/ 
 vātaghnasiddhaṃ tailaṃ ca dadyādbastiṃ pramāṇataḥ//  
 
 
 Su.6.43.15  śrīparṇīmadhukakṣaudrasitotpalajalairvamet/ 
 pittopasṛṣṭe hṛdaye seveta madhuraiḥ śṛtam//  
 
 
 Su.6.43.16  ghṛtaṃ kaṣāyāṃścoddiṣṭān
                            pittajvaravināśanān/ 
 tṛptasya ca rasairmukhyairmadhuraiḥ †  saghṛtairbhiṣak//  
 
 
 Su.6.43.17  sakṣaudraṃ  † vitaredbastau tailaṃ madhukasādhitam/ 
 vacānimbakaṣāyābhyāṃ vāntaṃ hṛdi kaphātmake//  
 
 
 Su.6.43.18  cūrṇaṃ tu pāyayetoktaṃ vātaje bhojayecca †  tam/ 
 phalādimatha mustādiṃ triphalāṃ vā pibennaraḥ//  
 
 
 Su.6.43.19  śyāmātrivṛtkalkayutaṃ ghṛtaṃ vā+api
                            virecanam/ 
 † balātailairvidadhyācca bastiṃ bastiviśāradaḥ//  
 
 
 Su.6.43.20  kṛmihṛdrogiṇaṃ snigdhaṃ bhojayet
                            piśitaudanam/ 
 dadhnā ca palalopetaṃ tryahaṃ paścādvirecayet//  
 
 
 Su.6.43.21  sugandhibhiḥ salavaṇairyogaiḥ
                            sājājiśarkaraiḥ/ 
 viḍaṅgagāḍhaṃ dhānyāmlaṃ pāyayetāpyanantaram//  
 
 
 Su.6.43.22  hṛdayasthāḥ patantyevamadhastāt krimayo
                            nṛṇām/ 
 yavānnaṃ vitareccāsya saviḍaṅgamataḥ param// 
 
 iti suśrutasaṃhitāyāmuttaratantrāntargate kāyacikitsātantre
                        hṛdrogapratiṣedho nāma (pañcamo+adhyāyaḥ, āditaḥ) tricatvāriṃśo+adhyāyaḥ
                        //43// 
 
 
                    catuścatvāriṃśattamo+adhyāyaḥ/
                     Su.6.44.1  athātaḥ pāṇḍurogapratiṣedhaṃ
                        vyākhyāsyāmaḥ//  
 Su.6.44.2  yathovāca bhagavān
                        dhanvandariḥ//  
 
 Su.6.44.3  vyavāyamamlaṃ lavaṇāni madyaṃ mṛdaṃ
                            divāsvapnamatīva tīkṣṇam/ 
 niṣevamāṇasya vidūṣya raktaṃ kurvanti doṣāstvaci pāṇḍubhāvam//  
 
 
 Su.6.44.4  pāṇḍvāmayo+aṣṭārdhavidhaḥ pradiṣṭaḥ
                            pṛthaksamastairyugapacca doṣaiḥ/ 
 sarveṣu caiteṣviha pāṇḍubhāvo yato+adhiko+ataḥ khalu pāṇḍurogaḥ//  
 
 
 Su.6.44.5  tvaksphoṭanaṃ ṣṭhīvanagātrasādau mṛdbhakṣaṇaṃ
                            prekṣaṇakūṭaśothaḥ/ 
 viṇmūtrapītatvamathāvipāko bhaviṣyatastasya puraḥsarāṇi//  
 
 
 Su.6.44.6  sa kāmalāpānakipāṇḍurogaḥ kumbhāhvayo
                            lāgharako(lāghavako)+alasākhyaḥ/ 
 vibhāṣyate lakṣaṇamasya kṛtsnaṃ nibodha vakṣyāmyanupūrvaśastat † //  
 
 
 Su.6.44.7  kṛṣṇekṣaṇaṃ kṛṣṇasirāvanaddhaṃ
                            tadvarṇaviṇmūtranakhānanaṃ ca/ 
 vātena pāṇḍuṃ manujaṃ vyavasyedyuktaṃ tathā+anyaistadupadravaiśca//  
 
 
 Su.6.44.8  pītekṣaṇaṃ pītasirāvanaddhaṃ
                            tadvarṇaviṇmūtranakhānanaṃ ca/ 
 pittena pāṇḍuṃ manujaṃ vyavasyedyuktaṃ tathā+anyaistadupadravaiśca//  
 
 
 Su.6.44.9  śuklekṣaṇaṃ śuklasirāvanaddhaṃ
                            tadvarṇaviṇmūtranakhānanaṃ ca/ 
 kaphena pāṇḍuṃ manujaṃ vyavasyedyuktaṃ tathā+anyaistadupadravaiśca//  
 
 
 Su.6.44.10  sarvātmake sarvamidaṃ vyavasyed vakṣyāmi
                            liṅgānyatha kāmalāyāḥ/ 
 yo hyāmayānte sahasā+annamamlamadyādapathyāni ca tasya pittam//  
 
 
 Su.6.44.11  karoti pāṇḍuṃ vadanaṃ viśeṣāt  † pūrveritau
                            tandribalakṣayau ca/ 
 bhedastu tasyāḥ khalu kumbhasāhvaḥ śopho mahāṃstatra ca parvabhedaḥ//
                         
 
 
 Su.6.44.12  jvarāṅgamardabhramasādatandrākṣayānvito
                            lāgharako(lāghavako)+alasākhyaḥ/ 
 taṃ  † vātapittāddharipītanīlaṃ halīmakaṃ nāma vadanti tajjñāḥ//
                         
 
 
 Su.6.44.13  upadravāsteṣvaruciḥ pipāsā chardirjvaro
                            mūrdharujā+agnisādaḥ/ 
 śophastathā kaṇṭhagato+abalatvaṃ mūrcchā klamo hṛdyavapīḍanaṃ ca//  
 
 
 Su.6.44.14  sādhyaṃ tu pāṇḍvāmayinaṃ samīkṣya snigdhaṃ
                            ghṛtenordhvamadhaśca śuddham/ 
 saṃpādayet kṣaudraghṛtapragāḍhairharītakīcūrṇayutaiḥ prayogaiḥ//  
 
 
 Su.6.44.15  pibedghṛtaṃ vā rajanīvipakvaṃ yantraiphalaṃ
                            tailvakameva vā+api/ 
 virecanadravyakṛtaṃ pibedvā yogāṃśca vairecanidān ghṛtena//  
 
 
 Su.6.44.16  mūtre nikumbhārdhapalaṃ vipācya pibedabhīkṣṇaṃ
                            kuḍavārdhamātram/ 
 khādedguḍaṃ vā+apyabhayāvipakvamāragvadhādikvathitaṃ †  pibedvā//  
 
 
 Su.6.44.17  ayorajovyoṣaviḍaṅgacūrṇaṃ lihyāddharidrāṃ
                            triphalānvitāṃ vā/ 
 sarpirmadhubhyāṃ vidadhīta vā+api śāstrapradeśābhihitāṃśca yogān//  
 
 
 Su.6.44.18  ahrecca doṣān bahuśo+alpamātrān śvayeddhi
                            doṣeṣvatinirhṛteṣu/ 
 dhātrīphalānāṃ rasamikṣujaṃ ca manthaṃ pibet kṣaudrayutaṃ hitāśī//  
 
 
 Su.6.44.19  ubhe bṛhatyau rajanīṃ śukākhyāṃ kākādanīṃ cāpi
                            sakākamācīm/ 
 ādāribimbīṃ sakadambapuṣpīṃ vipācya sarpirvipacet kaṣāye//  
 
 
 Su.6.44.20  tat pāṇḍutāṃ hantyupayujyamānaṃ kṣīeṇa vā
                            māgadhikā yathāgni/ 
 hitaṃ ca yaṣṭīmadhujaṃ †  kaṣāyaṃ cūrṇaṃ samaṃ vā madhunā+avalihyāt//  
 
 
 Su.6.44.21  gomūtrayuktaṃ triphalādalānāṃ dattvā++āyasaṃ
                            cūrṇamanalpakālam/ 
 pravālamuktāñjanaśaṅkhacūrṇaṃ lihyāttathā kāñcanagairikottham//  
 
 
 Su.6.44.22  ājaṃ śakṛtsyāt †  kuḍavapramāṇaṃ viḍaṃ haridrā lavaṇottamaṃ
                            ca/ 
 pṛthak palāṃśāni samagrametaccūrṇaṃ hitāśī madhunā+avalihyāt//  
 
 
 Su.6.44.23  maṇḍūralohāgniviḍaṅgapathyāvyoṣāṃśakaḥ
                            sarvasamānatāpyaḥ/ 
 † mūtrāsuto+ayaṃ
                            madhunā+avalehaḥ pāṇḍvāmayaṃ hantyacireṇa ghoram//  
 
 
 Su.6.44.24  bibhītakāyomalanāgarāṇāṃ cūrṇaṃ tilānāṃ ca
                            guḍaśca mukhyaḥ/ 
 † takrānupāno vaṭakaḥ
                            prayuktaḥ kṣiṇoti ghorānapi pāṇḍurogān//  
 
 
 Su.6.44.25  sauvarcalaṃ hiṅgu kirātatiktaṃ kalāyamātrāṇi
                            sukhāmbunā vā/ 
 mūrvāharidrāmalakaṃ ca lihyāt sthitaṃ gavāṃ saptadināni mūtre//  
 
 
 Su.6.44.26  mūlaṃ balācitrakayoḥ pibedvā
                            pāṇḍvāmayārto+akṣasamaṃ hitāśī/ 
 sukhāmbunā vā lavaṇena tulyaṃ śigroḥ phalaṃ kṣīrabhujopayojyam//  
 
 
 Su.6.44.27  nyagrodhavargasya pibet kaṣāyaṃ śītaṃ
                            sitākṣaudrayutaṃ hitāśī/ 
 śālādikaṃ cāpyatha sāracūrṇaṃ dhātrīphalaṃ vā madhunā+avalihyāt//  
 
 
 Su.6.44.28 
                            viḍaṅgamustatriphalājamodaparūṣakavyoṣavinirdahanyaḥ/ 
 cūrṇāni kṛtvā guḍaśarkare ca tathaiva sarpirmadhunī śume ca//  
 
 
 Su.6.44.29  saṃbhārametadvipacennidhāya sārodake sāravato
                            gaṇasya/ 
 jātaṃ ca lehyaṃ matimān viditvā nidhāpayenmokṣakaje samudge//  
 
 
 Su.6.44.30  hantyeṣa lehaḥ khalu pāṇḍurogaṃ
                            saśothamugrāmapi kāmalāṃ ca/ 
 saśarkarā kāmalināṃ tribhaṇḍī hitā gavākṣī saguḍā ca śuṇṭhī//  
 
 
 Su.6.44.31  kāleyake cāpi ghṛtaṃ vipakvaṃ hitaṃ ca tat
                            syādrajanīvimiśram/ 
 dhātuṃ nadījaṃ jatu śailajaṃ vā kumbhāhvaye  † mūtrayutaṃ pibedvā//  
 
 
 Su.6.44.32  mūtre sthitaṃ saindhavasaṃprayuktaṃ māsaṃ
                            pibedvā+api hi lohakiṭṭam/ 
 dagdhvā+akṣakāṣṭhairmalamāyasaṃ vā gomūtranirvāpitamaṣṭavārān//  
 
 
 Su.6.44.33  vicūrṇya līḍhaṃ madhunā+acireṇa kumbhāhvayaṃ
                            pāṇḍugadaṃ nihanyāt/ 
 sindhūdbhavaṃ vā+agnisamaṃ ca kṛtvā kṣiptvā ca mūtre sakṛdeva taptam//
                         
 
 
 Su.6.44.34  lauhaṃ ca kiṭṭaṃ bahuśaśca taptvā nirvāpya
                            mūtre bahuśastathaiva/ 
 ekīkṛtaṃ gojalapiṣṭametadaikadhyamāvāpya pacedukhāyām//  
 
 
 Su.6.44.35  yathā na dahyeta tathā viśuṣkaṃ cūrṇīkṛtaṃ
                            peyamudaśvitā tat/ 
 takraudanāśī vijayeta rogaṃ pāṇḍuṃ tathā dīpayate+analaṃ ca//  
 
 
 Su.6.44.36  drākṣāguḍūcyāmalakīrasaiśca siddhaṃ ghṛtaṃ
                            lāgharake(lāghavake) hitaṃ ca/ 
 gauḍānariṣṭān madhuśarkarāśca mūtrāsavān kṣārakṛtāṃstathaiva//  
 
 
 Su.6.44.37  snigdhān rasānāmalakairupetān kolānvitān vā+api
                            hi jāṅgalānām/ 
 seveta śophābhihitāṃśca yogān pāṇḍvāmayī śāliyavāṃśca nityam//  
 
 
 Su.6.44.38 
                            śvāsātisārārucikāsamūrcchātṛṭchardiśūlajvaraśophadāhān/ 
 tathā+avipākasvaramedasādān jayedyathāsvaṃ prasamīkṣya śāstram//  
 
 
 Su.6.44.39  anteṣu śūnaṃ parihīnamadhyaṃ mlānaṃ
                            tathā+anteṣu ca madhyaśūnam/ 
 gude ca śephasyatha muṣkaśūnaṃ †  pratāmyamānaṃ ca visaṃjñakalpam//  
 
 
 Su.6.44.40  vivarjayet pāṇḍukinaṃ yaśo+arthī
                            tathā+atisārajvarapīḍitaṃ ca// 
 
 iti suśrutasaṃhitāyāmuttaratantrāntargate kāyacikitsātantre
                        pāṇḍurogapratiṣedho nāma (ṣaṣṭho+adhyāyaḥ, āditaḥ)
                        catuścatvāriṃśattamo+adhyāyaḥ //44// 
 
 
                    pañcacatvāriṃśattamo+adhyāyaḥ/
                     Su.6.45.1  athāto raktapittapratiṣedhaṃ
                        vyākhyāsyāmaḥ//  
 Su.6.45.2  yathovāca bhagavān
                        dhanvantariḥ//  
 
 Su.6.45.3  krodhaśokabhayāyāsaviruddhānnātapānalān/ 
 kaṭvamlalabaṇakṣāratīkṣṇoṣṇātividāhinaḥ//  
 
 
 Su.6.45.4  nityamabhyasato duṣṭo rasaḥ pittaṃ
                            prakopayet/ 
 vidagdhaṃ svaguṇaiḥ pittaṃ vidahatyāśu śoṇitam//  
 
 
 Su.6.45.5  tataḥ pravartate raktamūrdhvaṃ cādho dvidhā+api
                            vā/ 
 āmāśayādvrajedūrdhvamadhaḥ pakvāśayādvrajet//  
 
 
 Su.6.45.6 
 † vidagdhayordvayoścāpi dvidhābhāgaṃ †  pravartate/ 
 kecit sayakṛtaḥ plīhnaḥ pravadantyasṛjo gatim//  
 
 
 Su.6.45.7  ūrdhvaṃ sādhyamadhoyāpyamasādhyaṃ
                                yugapadgatam † / 
 sadanaṃ śītakāmitvaṃ kaṇṭhadhūmāyanaṃ vamiḥ//  
 
 
 Su.6.45.8  lohagandhiśca niḥśvāso bhavatyasmin
                            bhaviṣyati/ 
 bāhyāsṛglakṣaṇaistasya saṅkhyādoṣocchritīrviduḥ//  
 
 
 Su.6.45.9 
                            daurbalyaśvāsakāsajvaravamathumadāstandritādāhamūrcchā bhukte cānne
                            vidāhastvadhṛtirapi sadā hṛdyatulyā ca pīḍā/ 
 tṛṣṇā kaṇṭhasya bhedaḥ śirasi ca  † davanaṃ pūtiniṣṭhīvanaṃ ca dveṣo bhakte+avipāko
                            viratirapi rate raktapittopasargāḥ//  
 
 
 Su.6.45.10  māṃsaprakṣālanābhaṃ kvathitamiva ca yat
                            kardamāmbhonibhaṃ vā medaḥpūyāsrakalpaṃ †  yakṛdiva yadi vā pakvajambūphalābham/ 
 yat kṛṣṇaṃ yacca nīlaṃ bhṛśamatikuṇapaṃ yatra coktā vikārāstadvarjyaṃ
                            raktapittaṃ surapatidhanuṣā yacca tulyaṃ vibhāti//  
 
 
 Su.6.45.11  nādau saṃgrāhyamudriktaṃ
                            yadasṛgbalino+aśnataḥ/ 
 tat pāṇḍugrahaṇīkuṣṭhaplīhagulmajvarāvaham//  
 
 
 Su.6.45.12  adhaḥpravṛttaṃ vamanairūrdhvagaṃ ca
                            virecanaiḥ/ 
 jayedanyataradvā+api kṣīṇasya śamanairasṛk//  
 
 
 Su.6.45.13  atipravṛddhadoṣasya pūrvaṃ lohitapittinaḥ/ 
 akṣīṇabalamāṃsāgneḥ kartavyamapatarpaṇam//  
 
 
 Su.6.45.14  laṅghitasya tataḥ peyāṃ vidadhyāt
                            svalpataṇḍulām/ 
 rasayūṣau pradātavyau surabhisnehasaṃskṛtau/ 
 tarpaṇaṃ pācanaṃ lehān sarpīṣi vividhāni ca//  
 
 
 Su.6.45.15  drākṣāmadhukakāśmaryasitāyuktaṃ virecanam/ 
 yaṣṭīmadhukayuktaṃ ca sakṣaudraṃ vamanaṃ hitam//  
 
 
 Su.6.45.16  payāṃsi śītāni rasāśca jāṅgalāḥ satīnayūṣāśca
                            saśāliṣaṣṭikāḥ/ 
 paṭolaśelūsuniṣaṇṇayūthikāvaṭātimuktāṅkurasinduvārajam//  
 
 
 Su.6.45.17  hitaṃ ca śākaṃ ghṛtasaṃskṛtaṃ sadā tathaiva
                            dhātrīphaladāḍimānvitam/ 
 rasāśca pārāvataśaṅkhakūrmajāstathā yavāgvo vihitā ghṛtottarāḥ//  
 
 
 Su.6.45.18  santānikāścotpalavargasādhite kṣīre praśastā
                            madhuśarkarottarāḥ/ 
 himāḥ pradehā madhurā gaṇāśca ye ghṛtāni pathyāni ca raktapittinām//  
 
 
 Su.6.45.19  madhūkaśobhāñjanakovidārajaiḥ priyaṅgukāyāḥ
                            kusumaiśca cūrṇitaiḥ/ 
 bhiṣagvidadhyāccaturaḥ samākṣikān hitāya lehānasṛjaḥ praśāntaye//  
 
 
 Su.6.45.20  lihyācca dūrvāvaṭajāṃśca pallavān madhudvitīyān
                                sitakarṇikasya † 
                            ca/ 
 hitaṃ ca kharjūraphalaṃ samākṣikaṃ phalāni cānyānyapi tadguṇānyatha//
                         
 
 
 Su.6.45.21  raktātisāraproktāṃśca yogānatrāpi yojayet/ 
 śuddhekṣukāṇḍamāpothya nave kumbhe himāmbhasā//  
 
 
 Su.6.45.22  yojayitvā kṣipedrātrāvākāśe sotpalaṃ tu
                            tat/ 
 prātaḥ srutaṃ kṣaudrayutaṃ pibecchoṇitapittavān//  
 
 
 Su.6.45.23  pibecchītakaṣāyaṃ vā
                            jambvāmrārjunasaṃbhavam/ 
 udumbaraphalaṃ piṣṭvā pibettadrasameva vā//  
 
 
 Su.6.45.24  trapuṣīmūlakalkaṃ vā sakṣaudraṃ
                            taṇḍulāmbunā/ 
 pibedakṣasamaṃ kalkaṃ yaṣṭīmadhukameva vā//  
 
 
 Su.6.45.25  candnaṃ madhukaṃ rodhramevameva samaṃ
                            pibet/ 
 karañjabījamevaṃ vā sitākṣaudrayutaṃ pibet//  
 
 
 Su.6.45.26  majjānamiṅgudasyaivaṃ pibenmadhukasaṃyutam/ 
 sukhoṣṇaṃ lavaṇaṃ bījaṃ kārañjaṃ dadhimastunā//  
 
 
 Su.6.45.27  pibedvā+api tryahaṃ martyo
                            raktapittābhipīḍitaḥ/ 
 raktapittaharāḥ śastāḥ ṣaḍete yogasattamāḥ//  
 
 
 Su.6.45.28  pathyāścaivāvapīḍeṣu ghrāṇataḥ
                            prasrute+asṛji/ 
 atinisrutarakto vā kṣaudrayuktaṃ pibedasṛk/ 
 yakṛdvā bhakṣayedājamāmaṃ pittasamāyutam//  
 
 
 Su.6.45.29  palāśavṛkṣasvarase vipakvaṃ sarpiḥ pibet
                            kṣaudrayutaṃ suśītam/ 
 vanaspatīnāṃ svarasaiḥ kṛtaṃ vā saśarkaraṃ kṣīraghṛtaṃ pibedvā//  
 
 
 Su.6.45.30  drākṣāmuśīrāṇyatha padmakaṃ sitā
                            pṛthakpalāṃśānyudake samāvapet/ 
 sthitaṃ niśāṃ tadrudhirāmayaṃ jayet pītaṃ payo vā+ambusamaṃ hitāśinaḥ//
                         
 
 
 Su.6.45.31  turaṅgavarcaḥsvarasaṃ samākṣikaṃ pibet
                            sitākṣaudrayutaṃ vṛṣasya vā/ 
 lihettathā vāstukabījacūrṇaṃ kṣaudrānvitaṃ taṇḍulasāhvayaṃ vā//  
 
 
 Su.6.45.32  lihyācca lājāñjanacūrṇamekamevaṃ
                            sitākṣaudrayutāṃ tugākhyām/ 
 drākṣāṃ sitāṃ tiktakarohiṇīṃ ca himāmbunā vā madhukena yuktām//  
 
 
 Su.6.45.33  pathyāmahiṃsrāṃ rajanīṃ ghṛtaṃ ca lihyāttathā
                            śoṇitapittarogī/ 
 vāsākaṣāyotpalamṛtpriyaṅgurodhrāñjanāmbhoruhakeśarāṇi//  
 
 
 Su.6.45.34  pītvā sitākṣaudrayutāni jahyāt pittasṛjo
                            vegamudīrṇamāśu/ 
 gāyatrijambvarjunakovidāraśirīṣarodhrāśanaśālmalīnām//  
 
 
 Su.6.45.35  puṣpāṇi śigrośca vicūrṇya leho madhvanvitaḥ
                            śoṇitapittaroge/ 
 sakṣaudramindīvarabhasmavāri karañjabījaṃ  † madhusarpiṣī ca//  
 
 
 Su.6.45.36  jambvarjunāmrakvathitaṃ ca toyaṃ ghnanti trayaḥ
                            pittamasṛk ca yogāḥ/ 
 mūlāni puṣpāṇi ca mātuluṅgyāḥ piṣṭvā pibettaṇḍuladhāvanena//  
 
 
 Su.6.45.37  ghrāṇapravṛtte jalamāśu deyaṃ saśarkaraṃ
                            nāsikayā payo vā/ 
 drākṣārasaṃ kṣīraghṛtaṃ pibedvā saśarkaraṃ cekṣurasaṃ himaṃ vā//  
 
 
 Su.6.45.38  śītopacāraṃ madhuraṃ ca kuryādviśeṣataḥ
                            śoṇitapittaroge/ 
 drākṣāghṛtakṣaudrasitāyutena vidārigandhādivipācitena//  
 
 
 Su.6.45.39  kṣīreṇa cāsthāpanamagryamuktaṃ hitaṃ ghṛtaṃ
                            cāpyanuvāsanārtham/ 
 priyaṅgurodhrāñjanagairikotpalaiḥ suvarṇakālīyakaraktacandanaiḥ//  
 
 
 Su.6.45.40 
                            sitāśvagandhāmbudayaṣṭikāhvayairmṛṇālasaugandhikatulyapeṣitaiḥ/ 
 nirūhya cainaṃ payasā samākṣikairghṛtaplutaiḥ śītajalāvasecitam//  
 
 
 Su.6.45.41  kṣīraudanaṃ bhuktamathānuvāsayedghṛtena
                            yaṣṭīmadhusādhitena ca/ 
 adhovahaṃ śoṇitameṣa nāśayettathā+atisāraṃ rudhirasya dustaram//  
 
 
 Su.6.45.42  virekayoge tvati caiva śasyate vāmyaśca rakte
                            vijite balānvitaḥ//  
 
 
 Su.6.45.43  evaṃvidhā uttarabāstayaśca mūtrāśayasthe
                            rudhire vidheyāḥ/ 
 pravṛttarakteṣu ca pāyujeṣu kuryādvidhānaṃ khalu raktapaittam//  
 
 
 Su.6.45.44  vidhiścāsṛgdare+apyeṣa strīṇāṃ kāryo
                            vijānatā/ 
 śastrakarmaṇi raktaṃ ca yasyātīva pravartate//  
 
 
 Su.6.45.45  trayāṇāmapi doṣāṇāṃ śoṇite+api ca sarvaśaḥ/ 
 liṅgānyālokya kartavyaṃ cikitsitamanantaram// 
 
 iti suśrutasaṃhitāyāmuttaratantrāntargate kāyacikitsātantre
                        raktapittapratiṣedho nāma (saptamo+adhyāyaḥ, āditaḥ)
                        pañcacatvāriṃśattamo+adhyāyaḥ //45// 
 
 
                    ṣaṭcatvāriṃśattamo+adhyāyaḥ/
                     Su.6.46.1  athāto mūrcchāpratiṣedhaṃ
                        vyākhyāsyāmaḥ//  
 Su.6.46.2  yathovāca bhagavān
                        dhanvantariḥ//  
 
 Su.6.46.3  kṣīṇasya bahudoṣasya viruddhāhārasevinaḥ/ 
 vegāghātādabhīghātāddhīnasattvasya vā punaḥ//  
 
 
 Su.6.46.4  karaṇāyataneṣūgrā bāhyeṣvābhyantareṣu ca/ 
 niviśante yadā doṣāstadā mūrcchanti mānavāḥ//  
 
 
 Su.6.46.5  hṛtpīḍā jṛmbhaṇaṃ glāniḥ saṃjñānāśo balasya
                            ca/ 
 sarvāsāṃ pūrvarūpāṇi  † yathāsvaṃ tā vibhāvayet//  
 
 
 Su.6.46.6  saṃjñāvahāsu nāḍīṣu pihitāsvanilādibhiḥ/ 
 tamo+abhyupaiti sahasā sukhaduḥkhavyapohakṛt//  
 
 
 Su.6.46.7  sukhaduḥkhavyapohācca naraḥ patati
                            kāṣṭhavat/ 
 moho mūrccheti tāṃ prāhuḥ ṣaḍvidhā sā prakīrtitā//  
 
 
 Su.6.46.8  vātādibhiḥ śoṇitena madyena ca viṣeṇa ca/ 
  ṣaṭsvapyetāsu † 
                            pittaṃ hi prabhutvenāvatiṣṭhate//  
 
 
 Su.6.46.9  apasmāroktaliṅgāni tāsāmuktāni tattvataḥ/ 
 pṛthivyambhastamorūpaṃ raktagandhaśca †  tanmayaḥ//  
 
 
 Su.6.46.10  tasmādraktasya gandhena mūrcchanti bhuvi
                            mānavāḥ/ 
 dravyasvabhāva ityeke sthitāstu viṣamadyayoḥ//  
 
 
 Su.6.46.11  guṇāstīvrataratvena †  sthitāstu viṣamadyayoḥ/ 
 ta eva tasmājjāyeta mohastābhyāṃ yatheritaḥ//  
 
 
 Su.6.46.12  madyena vilapaṃśchete
                            naṣṭavibhrāntamānasaḥ/ 
 gātrāṇi vikṣipan bhūmau jarāṃ yāvanna yāti tat//  
 
 
 Su.6.46.13  vepathusvapnatṛṣṇāḥ syuḥ stambhaśca
                            viṣamūrcchite/ 
 veditavyaṃ tīvrataraṃ yathāsvaṃ viṣalakṣaṇaiḥ//  
 
 
 Su.6.46.14  sekāvagāhau maṇayaḥ sahārāḥ śītāḥ pradehā
                            vyajanānilāśca/ 
 śītāni pānāni ca gandhavanti sarvāsu mūrcchāsvanivāritāni//  
 
 
 Su.6.46.15  sitāpriyālekṣurasaplutāni
                            drākṣāmadhūkasvarasānvitāni/ 
 kharjūrakāśmaryarasaiḥ śṛtāni pānāni sarpīṃṣi ca jīvanāni//  
 
 
 Su.6.46.16  siddhāni varge madhure payāṃsi sadāḍimā
                            jāṅgalajā rasāśca/ 
 tathā yavā lohitaśālayaśca mūrcchāsu pathyāśca sadā satīnāḥ//  
 
 
 Su.6.46.17  bhujaṅgapuṣpaṃ maricānyuśīraṃ kolasya madhyaṃ
                            ca pibet samāni/ 
 śītena toyena †  bisaṃ
                            mṛṇālaṃ kṣaudreṇa kṛṣṇāṃ sitayā ca pathyām//  
 
 
 Su.6.46.18  kuryācca nāsāvadanāvarodhaṃ kṣīraṃ
                            pibedvā+apyatha mānuṣīṇām/ 
 mūrcchāṃ prasaktāṃ tu śirovirekairjayedabhīkṣṇaṃ vamanaiśca tīkṣṇaiḥ//
                         
 
 
 Su.6.46.19 
 † harītakīkvāthaśṛtaṃ ghṛtaṃ vā dhātrīphalānāṃ svarasaiḥ
                            kṛtaṃ vā/ 
 drākṣāsitādāḍimalājavanti śītāni nīlotpalapadmavanti//  
 
 
 Su.6.46.20  pibet kaṣāyāṇi ca gandhavanti pittajvaraṃ yāni
                            śamaṃ nayanti/ 
 prabhūtadoṣastamaso+atirekāt saṃmūrcchito naiva vibudhyate yaḥ//  
 
 
 Su.6.46.21  saṃnyastasaṃjño bhṛśaduścikitsyo jñeyastadā
                            buddhimatā manuṣyāḥ/ 
 yathā++āmaloṣṭaṃ salile niṣiktaṃ samuddheredāśvavilīnameva//  
 
 
 Su.6.46.22  tadvaccikitsettvarayā bhiṣaktamasvedanaṃ
                            mṛtyuvaśaṃ prayātam/ 
 tīkṣṇāñjanābhyañjanadhūmayogaistathā nakhābhyantaratotrapātaiḥ//  
 
 
 Su.6.46.23 
                            vāditragītānunayairapūrvairvighaṭṭanairguptaphalāvagharṣaiḥ/ 
 ābhiḥ kriyābhiśca na labdhasaṃjñaḥ sānāhalālāśvasanaśca varjyaḥ//  
 
 
 Su.6.46.24  prabuddhasaṃjñaṃ
                            vamanānulomyaistīkṣṇairviśuddhaṃ laghupathyabhuktam/ 
 phalatrikaiścitrakanāgarāḍhyaistathā+aśmajātājjatunaḥ prayogaiḥ/ 
 saśarkarairmāsamupakrameta viśeṣato jīrṇaghṛtaṃ sa pāyyaḥ//  
 
 
 Su.6.46.25  yathāsvaṃ ca jvaraghnāni
                            kaṣāyāṇyupayojayet/ 
 sarvamūrcchāparītānāṃ viṣajāyāṃ viṣāpaham// 
 
 iti suśrutasaṃhitāyāmuttaratantrāntargate kāyacikitsātantre
                        mūrcchāpratiṣedho nāma (aṣṭamo+adhyāyaḥ, āditaḥ) ṣaṭcatvāriṃśattamo+adhyāyaḥ
                        //46// 
 
 
                    saptacatvāriṃśattamo+adhyāyaḥ/
                     Su.6.47.1  athātaḥ pānātyayapratiṣedhaṃ
                        vyākhyāsyāmaḥ//  
 Su.6.47.2  yathovāca bhagavān
                        dhanvantariḥ//  
 
 Su.6.47.3  madyamuṣṇaṃ tathā tīkṣṇaṃ sūkṣmaṃ viśadameva
                            ca/ 
 rūkṣamāśukaraṃ caiva vyavāyi ca vikāśi ca//  
 
 
 Su.6.47.4  auṣṇyācchītopacāraṃ tattaikṣṇyāddhanti
                            manogatim/ 
 viśatyavayavān saukṣmyādvaiśadyātkaphaśukranut//  
 
 
 Su.6.47.5  mārutaṃ kopayedraukṣyādāśutvāccāśukarmakṛt † / 
 harṣadaṃ ca vyavāyitvādvikāśitvādvisarpati//  
 
 
 Su.6.47.6  tadamlaṃ rasataḥ proktaṃ laghu
                            rocanadīpanam/ 
 kecillavaṇavarjyāṃstu rasānatrādiśanti hi//  
 
 
 Su.6.47.7  snigdhaistadannairmāṃsaiśca bhakṣyaiśca saha
                            sevitam/ 
 bhavedāyuḥprakarṣāya balāyopacayāya ca//  
 
 
 Su.6.47.8  kāmyatā manasastuṣṭirdhairyaṃ
                            tejo+ativikramaḥ/ 
 vidhivat sevyamāne tu madye sannihitā guṇāḥ//  
 
 
 Su.6.47.9  tadevānannamajñena sevyamānamamātrayā/ 
 kayāgninā hyagnisamaṃ sametya kurute madam//  
 
 
 Su.6.47.10  madena karaṇānāṃ tu bhāvānyatve kṛte sati/ 
 nigūḍhamapi bhāvaṃ svaṃ prakāśīkurute+avaśaḥ//  
 
 
 Su.6.47.11  tryavasthaśca mado jñeyaḥ pūrvo madhyo+atha
                            paścimaḥ/ 
 pūrve vīryaratiprītiharṣabhāṣyādivardhanam//  
 
 
 Su.6.47.12  pralāpo madhyame  † moho yuktāyuktakriyāstathā/ 
 visaṃjñaḥ paścime śete naṣṭakarmakriyāguṇaḥ//  
 
 
 Su.6.47.13  ślaiṣmikānalpapittāṃśca
                                snigdhānmātropasevinaḥ † / 
 pānaṃ na bādhate+atyarthaṃ viparītāṃstu bādhate//  
 
 
 Su.6.47.14  nirbhaktamekāntata eva madyaṃ niṣevyamāṇaṃ
                            manujena nityam/ 
 utpādayet kaṣṭatamān vikārānāpādayeccāpi śarīrabhedam//  
 
 
 Su.6.47.15  kruddhena bhītena pipāsitena śokābhitaptena
                            bubhukṣitena/ 
 vyāyāmabhārādhvaparikṣatena vegāvarodhābhihatena cāpi//  
 
 
 Su.6.47.16  atyamlabhakṣyāvatatodareṇa sājīrṇabhuktena
                            tathā+abalena/ 
 uṣṇābhitaptena ca sevyamānaṃ karoti madyaṃ vividhān vikārān//  
 
 
 Su.6.47.17  pānātyayaṃ paramadaṃ pānājīrṇamathāpi vā/ 
 pānavibhramamugraṃ ca teṣāṃ vakṣyāmi lakṣaṇam//  
 
 
 Su.6.47.18  stambhāṅgamardhṛdayagrahatodakampāḥ
                            pānātyaye+anilakṛte śiraso rujaśca/ 
 svedapralāpamukhaśoṣaṇadāhamūrcchāḥ pittātmake vadanalocanapītatā ca//
                         
 
 
 Su.6.47.19  śleṣmātmake vamathuśītakaphaprasekāḥ sarvātmake
                            bhavati sarvavikārasaṃpat/ 
 ūṣmāṇamaṅgagurutāṃ virasānanatvaṃ śleṣmādhikatvamaruciṃ malamūtrasaṅgam//
                         
 
 
 Su.6.47.20  liṅgaṃ parasya tu madasya vadanti tajjñāstṛṣṇāṃ
                            rujāṃ śirasi sandhiṣu cāpi bhedam/ 
 ādhmānamudgiraṇamamlaraso vidāho+ajīrṇasya pānajanitasya vadanti liṅgam//
                         
 
 
 Su.6.47.21  jñeyāni tatra bhiṣajā suviniścitāni
                            pittaprakopajanitāni ca kāraṇāni/ 
 hṛdgātratodavamathujvarakaṇṭhadhūmamūrcchākaphasravaṇamūrdharujo
                            vidāhaḥ//  
 
 
 Su.6.47.22  dveṣaḥ surānnavikṛteṣu ca teṣu teṣu taṃ
                            pānavibhramamuśantyakhilena dhīrāḥ/ 
 hīnottarauṣṭhamatiśītamamandadāhaṃ
                            tailaprabhāsyamatipānahataṃ(tailaprabhāsyamapipānahataṃ) vijahyāt//  
 
 
 Su.6.47.23  jihvauṣṭhadantamasitaṃ tvathavā+api nīlaṃ pīte
                            ca yasya nayane rudhiraprame ca/ 
 hikkājvarau vamathuvepathupārśvaśūlāḥ kāsabhramāvapi ca pānahataṃ
                            bhajante//  
 
 
 Su.6.47.24  teṣāṃ nivāraṇamidaṃ hi mayocyamānaṃ
                            vyaktābhidhānamakhilena vidhiṃ nibodha/ 
 madyaṃ tu cukramaricārdrakadīpyakuṣṭhasauvarcalāyutamalaṃ †  pavanasya
                            śāntyai//  
 
 
 Su.6.47.25  pṛthvīkadīpyakamahauṣadhahiṅgubhirvā
                            sauvarcalena ca yutaṃ vitaret sukhāya/ 
 āmrātakāmraphaladāḍimamātuluṅgaiḥ kuryācchubhānyapi ca ṣaḍavapānakāni//
                         
 
 
 Su.6.47.26  seveta vā phalarasopahitān
                            rasādīnānūpavargapiśitānyapi gandhavanti/ 
 pittātmake madhuravargakaṣāyamiśraṃ madyaṃ hitaṃ
                            samadhuśarkaramiṣṭagandham//  
 
 
 Su.6.47.27  pītvā ca madyamapi cekṣurasapragāḍhaṃ
                            niḥśeṣataḥ kṣaṇamavasthitamullikhecca/ 
 lāvaiṇatittirirasāṃśca pibedanamlān maudgān sukhāya saghṛtān sasitāṃśca
                            yūṣān//  
 
 
 Su.6.47.28  pānātyaye kaphakṛte kaphamullikhecca madyena
                            bimbividulodakasaṃyutena/ 
 seveta tiktakaṭukāṃśca rasānudārān yūṣāṃśca tiktakaṭukopahitān hitāya//
                         
 
 
 Su.6.47.29  pathyaṃ yavānnavikṛtāni ca jāṅgalāni
                            śleṣmaghnamanyadapi yacca niratyayaṃ syāt/ 
 kuryācca sarvamatha sarvabhave vidhānaṃ ddvandvodbhave dvayamavekṣya
                            yathāpradhānam//  
 
 
 Su.6.47.30  sāmānyamanyadapi yacca samagramagryaṃ vakṣyāmi
                            yacca manaso madakṛt sukhaṃ ca/ 
 tvaṅgāgapuṣpamagadhailamadhūkadhānyaiḥ ślakṣṇairajājimaricaiśca kṛtaṃ
                            samāṃśaiḥ//  
 
 
 Su.6.47.31  pānaṃ kapittharasavāriparūṣakāḍhyaṃ pānātyayeṣu
                            vidhivatsrutamambarānte/ 
 hrīverapadmaparipelavasaṃprayuktaiḥ puṣpairvilipya
                            karavīrajalodbhavaiśca//  
 
 
 Su.6.47.32  piṣṭaiḥ sapadmakayutairapi sārivādyaiḥ sekaṃ
                            jalaiśca vitaredamalaiḥ suśītaiḥ/ 
 tvakpatracocamaricailabhujaṅgapuṣpaśleṣmātakaprasavavalkaguḍairupetam//
                         
 
 
 Su.6.47.33  drākṣāyutaṃ hṛtamalaṃ madirāmayārtaistatpānakaṃ
                            śuci sugandhi narairniṣevyam/ 
 piṣṭvā pibecca madhukaṃ kaṭurohiṇīṃ ca drākṣāṃ ca mūlamasakṛt
                            trapuṣībhavaṃ yat//  
 
 
 Su.6.47.34 
 † kārpāsinīmatha ca
                            nāgabalāṃ ca tulyāṃ pītvā sukhī bhavati sādhu suvarcalāṃ ca/ 
 kāśmaryadāruviḍadāḍimapippalīṣu drākṣānvitāsu kṛtamambuni pānakaṃ yat//
                         
 
 
 Su.6.47.35  tadbījapūrakarasāyutamāśu pītaṃ śāntiṃ parāṃ
                            paramade tvacirāt karoti/ 
 drākṣāsitāmadhukajīrakadhānyakṛṣṇāsvevaṃ kṛtaṃ trivṛtayā ca
                            pibettathaiva//  
 
 
 Su.6.47.36  sauvarcalāyutamudārarasaṃ phalāmlaṃ
                            bhārgīśṛtena ca jalena hito+avasekaḥ//  
 
 
 Su.6.47.37  ikṣvākudhāmārgavavṛkṣakāṇi
                            kākāhvayodumbarikāśca dugdhe/ 
 vipācya tasyāñjalinā vameddhi madyaṃ pibeccāhni gate tvajīrṇe//  
 
 
 Su.6.47.38  tvakpippalībhujagapuṣpaviḍairupetaṃ seveta
                            hiṅgumaricailayutaṃ phalāmlām/ 
 uṣṇāmbusaindhavayutāstvathavā
                            viḍatvakcavyailahiṅgumagadhāphalamūlaśuṇṭhīḥ//  
 
 
 Su.6.47.39  hṛdyaiḥ khaḍairapi ca bhojanamatra śastaṃ
                            drākṣākapitthaphaladāḍimapānakaṃ yat/ 
 tat pānavibhramaharaṃ madhuśarkarāḍhyamāmrātakolarasapānakameva cāpi//
                         
 
 
 Su.6.47.40  kharjūravetrakakarīraparūṣakeṣu †  drākṣātrivṛtsu ca
                            kṛtaṃ sasitaṃ himaṃ vā/ 
 śrīparṇiyuktamathavā tu pibedimāni yaṣṭyāhvayotpalahimāmbuvimiśritāni//
                         
 
 
 Su.6.47.41 
                            kṣīripravālabisajīrakanāgapuṣpapatrailavālusitasārivapadmakāni/ 
 āmrātabhavyakaramardakapitthakolavṛkṣāmlavetraphalajīrakadāḍimāni//  
 
 
 Su.6.47.42  seveta vā
                            maricajīrakanāgapuṣpatvakpatraviśvacavikailayutān rasāṃśca/ 
 sūkṣmāmbarasrutahimāṃca sugandhigandhān pānodbhavānnudati
                            saptagadānaśeṣān//  
 
 
 Su.6.47.43  pañcendriyārthaviṣayā mṛdupānayogā hṛdyāḥ
                            sukhāśca manasaḥ satataṃ niṣevyāḥ † / 
 pānātyayeṣu vikaṭorunitambavatyaḥ pīnonnatastanabharānatamadhyadeśāḥ//
                         
 
 
 Su.6.47.44  prauḍhāḥ striyo+abhinavayauvanapīnagātryaḥ
                            sevyāśca pañcaviṣayātiśayasvabhāvāḥ//  
 
 
 Su.6.47.45  pibedrasaṃ puṣpaphalodbhavaṃ vā
                            sitāmadhūkatrisugandhiyuktam/ 
 saṃcūrṇya saṃyojya ca nāgapuṣpairajājikṛṣṇāmaricaiśca tulyaiḥ//  
 
 
 Su.6.47.46 
                            varṣābhūyaṣṭyāhvamadhūkalākṣātvakkarbudārāṅkurajīrakāṇi/ 
 drākṣāṃ ca kṛṣṇāmatha keśaraṃ ca kṣīre samāloḍya pibet  † sukhepsuḥ//  
 
 
 Su.6.47.47  bhavecca madyena tu yena pātitaḥ prakāmapītena
                            surāsavādinā/ 
 tadeva tasmai vidhivat pradāpayedviparyaye bhraṃśamavaśyamṛcchati † //  
 
 
 Su.6.47.48  yathā narendropahatasya kasyacidbhavet
                            prasādastata eva nānyataḥ/ 
 dhruvaṃ tathā madyahatasya dehino bhavet prasādastata eva nānyataḥ//  
 
 
 Su.6.47.49  vicchinnamadyaḥ sahasā yo+atimadyaṃ
                            viṣevate/ 
 tasya pānātyayoddiṣṭā vikārāḥ saṃbhavanti hi//  
 
 
 Su.6.47.50  madyasyāgneyavāyavyau
                            guṇāvambuvahāni(guṇāvambhovahāni) tu/ 
 srotāṃsi śoṣayeyātāṃ tena tṛṣṇopajāyate//  
 
 
 Su.6.47.51  pāṭalotpalakandeṣu mudgaparṇyāṃ ca
                            sādhitam/ 
 pibenmāgadhikonmiśraṃ tatrāmbho himaśītalam//  
 
 
 Su.6.47.52  sarpistailavasāmajjadadhibhṛṅgarasairyutam/ 
 kvāthena bilvayavayoḥ sarvagandhaiśca peṣitaiḥ//  
 
 
 Su.6.47.53  pakvamabhyañjane śreṣṭhaṃ seke kvāthaśca
                            śītalaḥ/ 
 rasavanti ca bhojyāni yathāsvamavacārayet//  
 
 
 Su.6.47.54  pānakāni suśītāni hṛdyāni surabhīṇi ca/ 
 tvacaṃ prāptastu pānoṣmā pittaraktābhimūrcchitaḥ/ 
 dāhaṃ prakurute ghoraṃ pittavattatra bheṣajam//  
 
 
 Su.6.47.55  śītaṃ vidhānamata ūrdhvamahaṃ pravakṣye
                            dāhapraśāntikaramṛddhimatāṃ narāṇām/ 
 tatrādito malayajena hitaḥ pradehaścandrāṃśuhāratuhinodakaśītalena//  
 
 
 Su.6.47.56  śītāmbuśītalataraiśca śayānamenaṃ † 
                            hārairmṛṇālavalayairabalāḥ spṛśeyuḥ/ 
 bhinnotpalojjvalahime śayane śayīta patreṣu vā sajalabinduṣu padminīnām//
                         
 
 
 Su.6.47.57  āsādayan pavanamāhṛtamaṅganābhiḥ † 
                            kahlārapadmadalaśaivalasaṃcayeṣu/ 
 † kāntairvanāntapavanaiḥ parimṛśyamānaḥ  † śaktaścaredbhavanakānanadīrghikāsu//  
 
 
 Su.6.47.58  dāhābhibhūtamathavā pariṣecayettu † 
                                lāmajjakāmburuhacandanatoyatoyaiḥ † / 
 visrāvitāṃ hṛtamalāṃ navavāripūrṇāṃ padmotpalākulajalāmadhivāsitāmbum † //  
 
 
 Su.6.47.59  vāpīṃ bhajeta haricandanabhūṣitāṅgaḥ
                            kāntākaraspṛśanakarkaśaromakūpaḥ/ 
 tatrainamamburuhapatrasamaiḥ spṛśantyaḥ śītaiḥ karoruvadanaiḥ kaṭhinaiḥ
                            stanaiśca//  
 
 
 Su.6.47.60  toyāvagāhakuśalā madhurasvabhāvāḥ
                            saṃharṣayeyurabalāḥ sukalaiḥ †  pralāpaiḥ/ 
 dhārāgṛhe pragalitodakadurdinābhe klāntaḥ śayīta salilānilaśītakukṣau//
                         
 
 
 Su.6.47.61  gandhodakaiḥ sakusumairupasiktabhūmau
                            patrāmbucandanarasairupaliptakuḍye/ 
  jātyutpalapriyakakeśarapuṇḍarīkapunnāganāgakaravīrakṛtopacāre † //  
 
 
 Su.6.47.62  tasmin gṛhe kamalareṇvaruṇe śayīta
                            yatnāhṛtānilavikampitapuṣpadāmni/ 
 hemantavindhyahimavanmalayācalānāṃ śītāmbhasāṃ sakadalīharitadrumāṇām//
                         
 
 
 Su.6.47.63  udbhinnanīlanalināmburuhākarāṇāṃ candrodayasya
                            ca kathāḥ śṛṇuyānmanojñāḥ/ 
 mlānaṃ pratāntamanasaṃ manaso+anukūlāḥ pīnastanorujaghanā
                                haricandanāṅgyaḥ † //  
 
 
 Su.6.47.64  tā enamārdravasanāḥ saha saṃviśeyuḥ
                            śliṣṭvā+avalāḥ śithilamekhalahārayaṣṭyaḥ//  
 
 
 Su.6.47.65  harṣayeyurnaraṃ nāryaḥ svaguṇai rahasi
                            sthitāḥ/ 
 tāḥ śaityācchamayeyuśca pittapānātyayāntaram † //  
 
 
 Su.6.47.66 
 † tṛḍdāharaktapitteṣu kāryo+ayaṃ bheṣajakramaḥ/ 
 sāmānyato viśeṣaṃ tu śṛṇu dāheṣvaśeṣataḥ//  
 
 
 Su.6.47.67  kṛtsnadehānugaṃ  † raktamudriktaṃ dahati hyati/ 
 saṃcūṣyate dahyate ca tāmrābhastāmralocanaḥ//  
 
 
 Su.6.47.68  lohagandhāṅgavadano vahninevāvakīryate/ 
 taṃ vilaṅghya vidhānena saṃsṛṣṭāhāramācaret//  
 
 
 Su.6.47.69  apraśāmyati dāhe ca rasaistṛptasya
                            jāṅgalaiḥ/ 
 śākhāśrayā yathānyāyaṃ rohiṇīrvyadhayet sirāḥ//  
 
 
 Su.6.47.70  pittajvarasamaḥ pittāt sa cāpyasya
                            vidhirhitaḥ/ 
 tṛṣṇānirodhādabdhātau kṣīṇe tejaḥ  † samuddhatam//  
 
 
 Su.6.47.71  sabāhyābhyantaraṃ dehaṃ dahedvai
                            mandacetasaḥ/ 
 saṃśuṣkagalatālvoṣṭho jihvāṃ niṣkṛṣya ceṣṭate † //  
 
 
 Su.6.47.72  tatropaśamayettejastvabdhātuṃ ca
                            vivardhayet/ 
 pāyayet kāmamambhaśca †  śarkarāḍhyaṃ payo+api vā//  
 
 
 Su.6.47.73  śītamikṣurasaṃ manthaṃ  † vitarecceritaṃ vidhim/ 
 asṛjā pūrṇakoṣṭhasya dāho  † bhavati duḥsahaḥ//  
 
 
 Su.6.47.74  vidhiḥ sadyovraṇīyoktastasya lakṣaṇameva
                            ca/ 
 dhātukṣayokto yo dāhastena mūrcchātṛṣānvitaḥ//  
 
 
 Su.6.47.75  kṣāmasvaraḥ kriyāhīno  † bhṛśaṃ sīdati pīḍitaḥ/ 
 raktapittavidhistasya hitaḥ snigdho+anilāpahaḥ//  
 
 
 Su.6.47.76  kṣatajenāśnataścānyaḥ śocato
                            vā+apyanekadhā/ 
 tenāntardahyate+atyarthaṃ tṛṣṇāmūrcchāpralāpavān//  
 
 
 Su.6.47.77  tamiṣṭaviṣayopetaṃ suhṛdbhirabhisaṃvṛtam/ 
 kṣīramāṃsarasāhāraṃ vidhinoktena sādhayet//  
 
 
 Su.6.47.78  marmābhighātajo+apyasti sa †  cāsādhyatamaḥ
                            smṛtaḥ/ 
 sarva eva ca varjyāḥ syuḥ śītagātreṣu dehiṣu//  
 
 
 Su.6.47.79  (evaṃvidho bhavedyastu madirāmayapīḍitaḥ † / 
 ) praśāntopadrave cāpi śodhanaṃ prāptamācaret//  
 
 
 Su.6.47.80 
                            sajīrakāṇyārdrakaśṛṅgaverasauvarcalānyardhajalaplutāni/ 
 madyāni hṛdyānyatha gandhavanti pītāni sadyaḥ śamayanti tṛṣṇām//  
 
 
 Su.6.47.81  jalaplutaścandanabhūṣitāṅgaḥ sragvī sabhaktāṃ
                            piśitopadaṃśām/ 
 piben surāṃ naiva labheta rogān  † manonuvighnaṃ ca madaṃ na yāti// 
 
 iti suśrutasṃhitāyāmuttaratantrāntargate kāyacikitsātantre
                        madātyayapratiṣedho nāma (navamo+adhyāyaḥ, āditaḥ)
                        saptacatvāriṃśattamo+adhyāyaḥ //47// 
 
 
                    aṣṭacatvāriṃśattamo+adhyāyaḥ/
                     Su.6.48.1  athātastṛṣṇāpratiṣedhamadhyāyaṃ
                        vyākhyāsyāmaḥ//  
 Su.6.48.2  yathovāca bhagavān
                        dhanvantariḥ//  
 
 Su.6.48.3  satataṃ yaḥ pibedvāri na tṛptimadhigacchati/ 
 punaḥ kāṅkṣati toyaṃ ca taṃ tṛṣṇārditamādiśet//  
 
 
 Su.6.48.4 
 † sakṣobhaśokaśramamadyapānādrūkṣāmlaśuṣkoṣṇakaṭūpayogāt † / 
 dhātukṣayāllaṅghanasūryatāpāt pittaṃ ca vātaśca bhṛśaṃ pravṛddhau//  
 
 
 Su.6.48.5  srotāṃsi saṃdūṣayataḥ sametau yānyambuvāhīni
                            śarīriṇāṃ hi/ 
 srotaḥsvapāṃvāhiṣu dūṣiteṣu jāyeta tṛṣṇā+atibalā †  tatastu//  
 
 
 Su.6.48.6  tisraḥ smṛtāstāḥ kṣatajā caturthī
                            kṣayāttathā+anyā++āmasamudbhavā ca/ 
 syāt saptamī bhaktanimittajā tu nibodha †  liṅgānyanupūrvaśastu//  
 
 
 Su.6.48.7  tālvoṣṭhakaṇṭhāsyaviśoṣadāhāḥ † 
                            saṃtāpamohabhramavipralāpāḥ/ 
 pūrvāṇi rūpāṇi bhavanti tāsāmutpattikāleṣu viśeṣatastu//  
 
 
 Su.6.48.8  śuṣkāsyatā mārutasaṃbhavāyāṃ todastathā  † śaṅkhaśiraḥsu
                            cāpi/ 
 srotonirodho virasaṃ ca vaktraṃ śītabhiradbhiśca vivṛddhimeti//  
 
 
 Su.6.48.9  mūrcchāpralāpārucivaktraśoṣāḥ pītekṣaṇatvaṃ
                            pratataśca dāhaḥ/ 
 śītābhikāṅkṣā mukhatiktatā ca pittātmikāyāṃ paridhūpanaṃ ca//  
 
 
 Su.6.48.10  kaphāvṛtābhyāmanilānalābhyāṃ kapho+api śuṣkaḥ
                            prakaroti tṛṣṇām † / 
 nidrā gurutvaṃ madhurāsyatā ca tayā+arditaḥ †  śuṣyati cātimātram//  
 
 
 Su.6.48.11  kaṇṭhopalepo mukhapicchilatvaṃ
                            śītajvaraśchardirarocakaśca/ 
 kaphātmikāyāṃ gurugātratā ca śākhāsu śophastvavipāka eva/ 
 etāni rūpāṇi bhavanti tasyāṃ tayā+arditaḥ kāṅkṣati nāti cāmbhaḥ//  
 
 
 Su.6.48.12  kṣatasya rukśoṇitanirgamābhyāṃ tṛṣṇā caturthī
                            kṣatajā  † matā
                            tu/ 
 tayā+abhibhūtasya niśādināni gacchanti duḥkhaṃ pibato+api toyam//  
 
 
 Su.6.48.13 
 † rasakṣayādyā
                            kṣayajā matā sā tayā+arditaḥ śuṣyati dahyate ca/ 
 atyarthamākāṅkṣati cāpi toyaṃ tāṃ sannipātāditi kecidāhuḥ//  
 
 
 Su.6.48.14  rasakṣayoktāni ca lakṣaṇāni tasyāmaśeṣeṇa
                            bhiṣagvyavasyet/ 
 tridoṣaliṅgā++āmasamudbhavā ca hṛcchūlaniṣṭhīvanasādayuktā//  
 
 
 Su.6.48.15  snigdhaṃ tathā+amlaṃ lavaṇaṃ ca bhuktaṃ  † gurvannamevātitṛṣāṃ
                            karoti/ 
 kṣīṇaṃ vicittaṃ badhiraṃ tṛṣārtaṃ vivarjayennirgatajihvamāśu//  
 
 
 Su.6.48.16  tṛṣṇābhivṛddhāvudare ca pūrṇe taṃ
                            vāmayenmāgadhikodakena/ 
 † vilobhanaṃ cātra
                            hitaṃ vidheyaṃ syāddāḍimāmrātakamātuluṅgaiḥ//  
 
 
 Su.6.48.17  tisraḥ prayogairiha sannivāryāḥ śītaiśca
                            samyagrasavīryajātaiḥ/ 
 gaṇḍūṣamamlairvirase ca vaktre kuryācchubhairāmalakasya cūrṇaiḥ//  
 
 
 Su.6.48.18  suvarṇarūpyādibhiragnitaptairloṣṭaiḥ kṛtaṃ vā
                                sikatādibhirvā † / 
 jalaṃ sukhoṣṇaṃ śamayettu tṛṣṇāṃ saśarkaraṃ kṣaudrayutaṃ himaṃ vā//  
 
 
 Su.6.48.19  pañcāṅgikāḥ pañcagaṇā ya uktāsteṣvambu †  siddhaṃ prathame
                            gaṇe vā/ 
 pibet sukhoṣṇaṃ manujo † +acireṇa tṛṣo vimucyeta hi vātajāyāḥ//  
 
 
 Su.6.48.20  pittaghnavargaistu kṛtaḥ kaṣāyaḥ saśarkaraḥ
                            kṣaudrayutaḥ suśītaḥ/ 
 pītastṛṣāṃ pittakṛtāṃ nihanti kṣīraṃ śṛtaṃ vā+apyatha jīvanīyaiḥ//  
 
 
 Su.6.48.21  bilvāḍhakīkanyakapañcamūlīdarbheṣu †  siddhaṃ kaphajāṃ
                            nihanti/ 
 hitaṃ bhavecchardanameva cātra taptena nimbaprasavodakena//  
 
 
 Su.6.48.22  sarvāsu tṛṣṇāsvathavā+api paittaṃ kuryādvidhiṃ
                                tena †  hi tā na
                            santi/ 
 paryāgatodumbarajo rasastu saśarkaratatkvathitodakaṃ vā//  
 
 
 Su.6.48.23  vargasya siddhasya ca sārivādeḥ pātavyamambhaḥ
                            śiśiraṃ tṛṣārtaiḥ/ 
 kaśeruśṛṅgāṭakapadmamocabisekṣusiddhaṃ †  kṣatajāṃ nihanti//  
 
 
 Su.6.48.24  lājotpalośīrakucandanāni dattvā pravāte niśi
                            vāsayettu/ 
 taduttamaṃ toyamudāragandhi sitāyutaṃ kṣaudrayutaṃ  † vadanti//  
 
 
 Su.6.48.25  drākṣāpragāḍhaṃ ca hitāya vaidyastṛṣṇārditebhyo
                            vitarennarebhyaḥ/ 
 sasārivādau tṛṇapañcamūle tathotpalādau  † prathame gaṇe ca//  
 
 
 Su.6.48.26  kuryāt kaṣāyaṃ ca yatheritena †  madhūkapuṣpādiṣu
                            cāpareṣu/ 
 rājādanakṣīrikapītaneṣu ṣaṭ pānakānyatra hitāni ca syuḥ//  
 
 
 Su.6.48.27  satuṇḍikerāṇyathavā pibettu piṣṭāni
                            kārpāsasamudbhavāni/ 
 kṣatodbhavāṃ rugvinivāraṇena jayedrasānāmasṛjaśca pānaiḥ//  
 
 
 Su.6.48.28  kṣayotthitāṃ kṣīraghṛtaṃ nihanyānmāṃsodakaṃ vā
                            madhukodakaṃ vā/ 
 āmodbhavāṃ bilvavacāyutaistu jayet kaṣāyairatha  † dīpanīyaiḥ//  
 
 
 Su.6.48.29  āmrātabhallātabalāyutāni pibet kaṣāyāṇyatha
                            dīpanāni/ 
 gurvannajātāṃ vamanairjayecca kṣayādṛte sarvakṛtāṃ ca tṛṣṇām//  
 
 
 Su.6.48.30  śramodbhavāṃ māṃsaraso nihanti guḍodakaṃ
                            vā+apyathavā+api manthaḥ/ 
 bhaktoparodhāttṛṣito yavāgūmuṣṇāṃ pibenmanthamatho himaṃ ca//  
 
 
 Su.6.48.31  yā snehapītasya bhavecca tṛṣṇā tatroṣṇamambhaḥ
                            prapibenmanuṣyaḥ/ 
 madyodbhavāmardhajalaṃ nihanti madyaṃ tṛṣāṃ yā+api ca madyapasya//  
 
 
 Su.6.48.32 
 † tṛṣṇodbhavāṃ hanti
                            jalaṃ suśītaṃ saśarkaraṃ sekṣurasaṃ tathā+ambhaḥ/ 
 svaiḥ svaiḥ kaṣāyairvamanāni tāsāṃ tathā jvaroktāni ca pācanāni//  
 
 
 Su.6.48.33  lepāvagāhau pariṣecanāni kuryāttathā śītagṛhāṇi
                            cāpi/ 
 saṃśodhanaṃ kṣīrarasau ghṛtāni sarvāsu lehānmadhurān himāṃśca// 
 
 iti suśrutasaṃhitāyāmuttaratantrāntargate kāyacikitsātantre
                        (daśamo+adhyāyaḥ, āditaḥ) aṣṭacatvāriṃśo+adhyāyaḥ //48// 
 
 
                    ekonapañcāśattamo+adhyāyaḥ/
                     Su.6.49.1  athātaśchardipratiṣedhamadhyāyaṃ
                        vyākhyāsyāmaḥ//  
 Su.6.49.2  yathovāca bhagavān
                        dhanvantariḥ//  
 
 Su.6.49.3  atidravairatisnigdhairahṛdyairlavaṇairati/ 
 akāle cātimātraiśca tathā+asātmyaiśca bhojanaiḥ//  
 
 
 Su.6.49.4  śramāt kṣayāttathodvegādajīrṇāt kṛmidoṣataḥ/ 
 nāryāścāpannasattvāyāstathā+atidrutamaśnataḥ//  
 
 
 Su.6.49.5  atyantāmaparītasya chardervai saṃbhavo
                            dhruvam/ 
 (bībhatsairhetubhiścānyairdrutamutkleśito balāt † //)  
 
 
 Su.6.49.6  chādayannānanaṃ
                            vegairardayannaṅgabhañjanaiḥ/ 
 nirucyate chardiriti doṣo  † vaktrādviniścaran//  
 
 
 Su.6.49.7  doṣānudīrayan vṛddhānudāno vyānasaṅgataḥ/ 
 ūrdhvamāgacchati bhṛśaṃ viruddhāhārasevanāt † //  
 
 
 Su.6.49.8 
 † praseko
                            hṛdayotkleśo bhaktasyānabhinandanam/ 
 pūrvarūpaṃ mataṃ chardyā yathāsvaṃ ca vibhāvayet//  
 
 
 Su.6.49.9 
 † pracchardayet
                            phenilamalpamalpaṃ śūlārdito+abhyarditapārśvapṛṣṭhaḥ/ 
 śrāntaḥ saghoṣaṃ bahuśaḥ kaṣāyaṃ jīrṇe+adhikaṃ sā+anilajā vamistu//  
 
 
 Su.6.49.10  yo+amlaṃ bhṛśaṃ vā kaṭutiktavaktraḥ pītaṃ
                            saraktaṃ haritaṃ vamedvā/ 
 sadāhacoṣajvaravaktraśoṣo mūrcchānvitaḥ †  pittanimittajā sā//  
 
 
 Su.6.49.11  yo hṛṣṭaromā madhuraṃ prabhūtaṃ śuklaṃ himaṃ
                            sāndrakaphānuviddham/ 
 abhaktaruggauravasādayukto †  vamedvamī sā kaphakopajā syāt//  
 
 
 Su.6.49.12  sarvāṇi rūpāṇi bhavanti yasyāṃ sā
                            sarvadoṣaprabhavā matā tu/ 
 bībhatsajā dauhṛdajā++āmajā ca  † sātmyaprakopāt kṛmijā ca  † yā hi/ 
 sā pañcamī  † tāṃ ca
                            vibhāvayettu doṣocchrayeṇaiva yathoktamādau//  
 
 
 Su.6.49.13  śūlahṛllāsabahulā †  kṛmijā ca viśeṣataḥ/ 
 kṛmihṛdrogatulyena lakṣaṇena ca lakṣitā//  
 
 
 Su.6.49.14  kṣīṇasyopadravairyuktāṃ sāsṛkpūyāṃ
                            sacandrikām/ 
 chardiṃ prasaktāṃ kuśalo nārabheta cikitsitum//  
 
 
 Su.6.49.15  āmāśayotkleśabhavā hi sarvāstasmāddhitaṃ
                            laṅghanameva  † tāsu//  
 
 
 Su.6.49.16  vamīṣu bahudoṣāsu chardanaṃ hitamucyate/ 
 virecanaṃ vā kurvīta yathādoṣocchrayaṃ bhiṣak//  
 
 
 Su.6.49.17 
 † saṃsargaścānupūrveṇa yathāsvaṃ bheṣajāyutaḥ/ 
 laghūni pariśuṣkāṇi sātmyānyannāni cācaret//  
 
 
 Su.6.49.18  yathāsvaṃ ca kaṣāyāṇi jvaraghnāni
                            prayojayet/ 
 hanyāt kṣīraghṛtaṃ pītaṃ chardiṃ pavanasaṃbhavām//  
 
 
 Su.6.49.19  sasaindhavaṃ pibet
                            sarpirvātacchardinivāraṇam/ 
 mudgāmalakayūṣo vā sasarpiṣkaḥ sasaindhavaḥ/ 
 yavāgūṃ madhumiśrāṃ vā pañcamūlīkṛtāṃ pibet//  
 
 
 Su.6.49.20  pibedvā vyaktasindhūtthaṃ phalāmlaṃ vaiṣkiraṃ
                            rasam/ 
 sukhoṣṇalavaṇaṃ cātra hitaṃ snehavirecanam//  
 
 
 Su.6.49.21  pittopaśamanīyāni pākyāni †  śiśirāṇi ca/ 
 kaṣāyāṇyupayuktāni ghnanti pittakṛtāṃ vamīm//  
 
 
 Su.6.49.22  śodhanaṃ madhuraiścātra
                            drākṣārasasamāyutaiḥ/ 
 balavatyāṃ praśaṃsanti sarpistailvakameva ca//  
 
 
 Su.6.49.23 
 † āragvadhādiniryūhaṃ daśāṅgayogameva vā/ 
 pāyayetātha sakṣaudraṃ kaphajāyāṃ cikitsakaḥ//  
 
 
 Su.6.49.24  kṛtaṃ guḍūcyā vidhivat kaṣāyaṃ
                            himasaṃjñitam/ 
 tisṛṣvapi bhavet pathyaṃ mākṣikeṇa samanvitam//  
 
 
 Su.6.49.25  bībhatsajāṃ hṛdyatamairdauhṛdīṃ kāṅkṣitaiḥ
                            phalaiḥ/ 
 laṅghanairvamanaiścāmāṃ  † sātmyaiḥ sātmyaprakopajām//  
 
 
 Su.6.49.26  kṛmihṛdrogavaccāpi kṛmijāṃ sādhayedvamīm/ 
 vitarecca yathādoṣaṃ śastaṃ vidhimanantaram//  
 
 
 Su.6.49.27  dadhittharasasṃsaktāṃ pippalīṃ
                            mākṣikānvitām/ 
 muhurmuhurnaro līḍhvā chardibhyaḥ pravimucyate(pratimucyate)//  
 
 
 Su.6.49.28  samākṣikā madhurasā pītā vā taṇḍulāmbunā/ 
 tarpaṇaṃ vā madhuyutaṃ tisṛṇāmapi bheṣajam//  
 
 
 Su.6.49.29  svayaṅguptāṃ sayaṣṭyāhvāṃ
                            taṇḍulāmbumadhudravām/ 
 pibedyavāgūmathavā siddhāṃ patraiḥ karañjajaiḥ//  
 
 
 Su.6.49.30  yuktāmlalavaṇāḥ piṣṭāḥ kustumburyo+athavā
                            hitāḥ/ 
 taṇḍulāmbuyutaṃ khādet kapitthaṃ tryūṣaṇena vā//  
 
 
 Su.6.49.31  sitācandanamadhvāktaṃ lihyādvā
                            makṣikāśakṛt/ 
 pibet payo+agnitaptaṃ ca nirvāpya gṛhagodhikām † //  
 
 
 Su.6.49.32  sarpiḥkṣaudrayutān vā+api lājaśaktūn
                            pibettathā/ 
 sarpiḥkṣaudrasitopetāṃ māgadhīṃ vā lihettathā//  
 
 
 Su.6.49.33  dhātrīrase candanaṃ vā ghṛṣṭaṃ
                            mudgadalāmbunā/ 
 kolāmalakamajjānaṃ lihyādvā trisugandhikam//  
 
 
 Su.6.49.34  sakṣaudrāṃ śālilājānāṃ yavagūṃ vā
                            pibennaraḥ/ 
 ghreyāṇyupahareccāpi manoghrāṇasukhāni ca//  
 
 
 Su.6.49.35  jāṅgalāni ca māṃsāni śubhāni †  pānakāni ca/ 
 bhojanāni vicitrāṇi kuryātsarvāsvatandritaḥ// 
 
 iti suśrutasṃhitāyāmuttaratantrāntargate kāyacikitsātantre
                        chardipratiṣedho nāma (ekādaśo+adhyāyaḥ, āditaḥ) ekonapañcāśattamo+adhyāyaḥ
                        //49// 
 
 
                    pañcāśattamo+adhyāyaḥ/
                     Su.6.50.1  athāto hikkāpratiṣedhaṃ
                        vyākhyāsyāmaḥ//  
 Su.6.50.2  yathovāca bhagavān
                        dhanvantariḥ//  
 
 Su.6.50.3  vidāhiguruviṣṭambhirūkṣābhiṣyandibhojanaiḥ/ 
 śītapānāsanasthānarajodhūmānilānalaiḥ//  
 
 
 Su.6.50.4  vyāyāmakarmabhārādhvavegāghātāpatarpaṇaiḥ/ 
  āmadoṣābhighātastrīkṣayadoṣaprapīḍanaiḥ † //  
 
 
 Su.6.50.5  viṣamāśanādhyanaśanaistathā samaśanairapi/ 
 hikkā śvāsaśca kāsaśca nṛṇāṃ samupajāyate//  
 
 
 Su.6.50.6  muhurmuhurvāyurudeti sasvano yakṛtplihāntrāṇi
                            mukhādivākṣipan/ 
 sa ghoṣavānāśu hinastyasūn yatastatastu hikketi bhiṣagbhirucyate//  
 
 
 Su.6.50.7  annajāṃ yamalāṃ kṣudrāṃ gambhīrāṃ mahatīṃ
                            tathā/ 
 vāyuḥ kaphenānugataḥ pañca hikkāḥ karoti hi//  
 
 
 Su.6.50.8  mukhaṃ kaṣāyamaratirgauravaṃ kaṇṭhavakṣasoḥ/ 
 pūrvarūpāṇi hikkānāmāṭopo jaṭharasya ca//  
 
 
 Su.6.50.9  tvaramāṇasya cāhāraṃ bhuñjānasyāthavā
                            ghanam/ 
 vāyurannairavastīrṇaḥ kaṭukairardito bhṛśam † //  
 
 
 Su.6.50.10  hikkayatyūrdhvago bhūtvā tāṃ vidyādannajāṃ
                            bhiṣak/ 
 cireṇa yamalairvegairyā hikkā saṃpravartate//  
 
 
 Su.6.50.11  kampayantī śirogrīvaṃ yamalāṃ tāṃ
                            vinirdiśet/ 
 vikṛṣṭakālairyā vegairmandaiḥ samabhivartate//  
 
 
 Su.6.50.12  kṣudrikā nāma sā hikkā jatrumūlāt
                            pradhāvitā/ 
 nābhipravṛttā yā hikkā ghorā gambhīranādinī//  
 
 
 Su.6.50.13 
                            śuṣkauṣṭhakaṇṭhajihvāsyaśvāsapārśvarujākarī/ 
 anekopadravayutā gambhīrā nāma sā smṛtā//  
 
 
 Su.6.50.14  marmāṇyāpīḍayantīva satataṃ yā pravartate/ 
 dehamāyamya vegena ghoṣayatyatitṛṣyataḥ † / 
 mahāhikketi sā jñeyā sarvagātraprakampinī//  
 
 
 Su.6.50.15  āyamyate hikkato+aṅgāni yasya dṛṣṭiścordhvaṃ
                            tāmyate yasya gāḍham/ 
 kṣīṇo+annadviṭ  † kāsate yaśca hikkī tau dvāvantyau varjayeddhikkamānau//
                         
 
 
 Su.6.50.16  prāṇāyāmodvejanatrāsanāni sūcītodaiḥ
                            saṃbhramaścātra śastaḥ/ 
 yaṣṭyāhvaṃ vā mākṣikeṇāvapīḍe pippalyo vā śarkarācūrṇayuktāḥ//  
 
 
 Su.6.50.17  sarpiḥ koṣṇaṃ kṣīramikṣo raso vā nātikṣīṇe
                            chardanaṃ  † śāntihetoḥ/ 
 nārīpayaḥpiṣṭamaśuklacandanaṃ ghṛtaṃ sukhoṣṇaṃ ca sasaindhavaṃ tathā//
                         
 
 
 Su.6.50.18  cūrṇīkṛtaṃ saindhavamambhasā+athavā nihanti
                            hikkāṃ ca hitaṃ ca nasyataḥ/ 
 yuñjyāddhūmaṃ śālaniryāsajātaṃ naipālaṃ vā goviṣāṇodbhavaṃ vā//  
 
 
 Su.6.50.19  sarpiḥsnigdhaiścarmabālaiḥ kṛtaṃ vā hikkāsthāne
                            svedanaṃ cāpi kāryam/ 
 kṣaudropetaṃ gairikaṃ kāñcanāhvaṃ lihyādbhasma grāmyasattvāsthijaṃ vā//
                         
 
 
 Su.6.50.20  tadvacchvāvinmeṣagośalyakānāṃ(gośallakānāṃ)
                            romāṇyantardhūmadagdhāni cātra/ 
 madhvājyāktaṃ barhipatraprasūtamevaṃ bhasmaudumbaraṃ tailvakaṃ vā//  
 
 
 Su.6.50.21  svarjikṣāraṃ bījapūrādrasena kṣaudropetaṃ hanti
                            līḍhvā++āśu hikkām/ 
 sarpiḥsnigdhā ghnanti hikkāṃ yavāgvaḥ koṣṇagrāsāḥ pāyaso vā sukhoṣṇaḥ//
                         
 
 
 Su.6.50.22  śuṇṭhītoye sādhitaṃ kṣīramājaṃ tadvat pītaṃ
                            śarkarāsaṃyutaṃ vā/ 
 ātṛptervā sevyamānaṃ nihantyād ghrātaṃ hikkāmāśu mūtraṃ tvajāvyoḥ//  
 
 
 Su.6.50.23  sapūtikīṭaṃ
                                laśunogragandhāhiṅgvabjamācūrṇya †  subhāvitaṃ tat/ 
 kṣaudraṃ sitāṃ vāraṇakeśaraṃ ca pibedrasenekṣumadhūkajena//  
 
 
 Su.6.50.24  pibet palaṃ vā lavaṇottamasya dvābhyāṃ
                            palābhyāṃ haviṣaḥ samagram/ 
 harītakīṃ koṣṇajalānupānāṃ pibedghṛtaṃ kṣāramadhūpapannam//  
 
 
 Su.6.50.25  rasaṃ kapitthānmadhupippalībhyāṃ  † śuktipramāṇaṃ
                            prapibet sukhāya//  
 
 
 Su.6.50.26  kṛṣṇāṃ sitāṃ cāmalakaṃ ca līḍhaṃ saśṛṅgaveraṃ
                            madhunā+athavā+api/ 
 kolāsthimajjāñjanalājacūrṇaṃ hikkā nihanyānmadhunā+avalīḍham//  
 
 
 Su.6.50.27  pāṭalāyāḥ phalaṃ puṣpaṃ gairikaṃ
                            kaṭurohiṇī/ 
 kharjūramadhyaṃ māgadhyaḥ kāśīśaṃ dadhināma ca//  
 
 
 Su.6.50.28  catvāra ete yogāḥ syuḥ
                            pratipādapradarśitāḥ/ 
 madhudvitīyāḥ kartavyāste hikkāsu vijānatā//  
 
 
 Su.6.50.29 
                            kapotapārāvatalāvaśaka(lla)śvadaṃṣṭragodhāvṛṣadaṃśajān rasān/ 
 pibet phalāmlānahimān sasaindhavān
                            snigdhāṃstathaivarṣyamṛgadvijodbhavān//  
 
 
 Su.6.50.30  virecanaṃ pathyatamaṃ sasaindhavaṃ ghṛtaṃ
                            sukhoṣṇaṃ ca sitopalāyutam/ 
 sadāgatāvūrdhvagate+anuvāsanaṃ vadanti kecicca hitāya hikkinām// 
 
 iti suśrutasaṃhitāyāmuttaratantrāntargate kāyacikitsātantre
                        hikkāpratiṣedho nāma (dvādaśo+adhyāyaḥ, āditaḥ) pañcāśattamo+adhyāyaḥ
                        //50// 
 
 
                    ekapañcāśattamo+adhyāyaḥ/
                     Su.6.51.1  athātaḥ śvāsapratiṣedhaṃ
                        vyākhyāsyāmaḥ//  
 Su.6.51.2  yathovāca bhagavān
                        dhanvantariḥ//  
 
 Su.6.51.3  yaireva kāraṇairhikkā bahubhiḥ
                            saṃpravartate/ 
 taireva kāraṇaiḥ śvāso ghoro bhavati dehinām//  
 
 
 Su.6.51.4  vihāya prakṛtiṃ vāyuḥ prāṇo+atha
                            kaphasaṃyutaḥ/ 
 śvāsayatyūrdhvago bhūtvā taṃ śvāsaṃ paricakṣate//  
 
 
 Su.6.51.5  kṣudrakastamakaśchinno mahānūrdhvaśca
                            pañcadhā/ 
 bhidyate sa mahāvyādhiḥ śvāsa eko viśeṣataḥ//  
 
 
 Su.6.51.6  prāgrūpaṃ tasya hṛtpīḍā bhaktadveṣo+aratiḥ
                            parā/ 
 ānāhaḥ pārśvayoḥ śūlaṃ vairasyaṃ vadanasya ca//  
 
 
 Su.6.51.7  kiñcidārabhamāṇasya yasya śvāsaḥ pravartate/ 
 niṣaṇṇasyaiti śāntiṃ ca sa kṣudra iti saṃjñitaḥ//  
 
 
 Su.6.51.8  tṛṭsvedavamathuprāyaḥ
                            kaṇṭhaghurghurikānvitaḥ/ 
 viśeṣāddurdine tāmyecchvāsaḥ sa tamako mataḥ//  
 
 
 Su.6.51.9  ghoṣeṇa mahatā++āviṣṭaḥ sakāsaḥ sakapho
                            naraḥ/ 
 yaḥ śvasityabalo+annadviṭ  † suptastamakapīḍitaḥ//  
 
 
 Su.6.51.10  sa śāmyati kaphe hīne svapataśca
                            vidhardhate/ 
 mūrcchājvarābhibhūtasya jñeyaḥ pratamakastu saḥ//  
 
 
 Su.6.51.11  ādhmāto dahyamānena bastinā sarujaṃ naraḥ/ 
 sarvaprāṇena vicchinnaṃ śvasyācchinnaṃ tamādiśet//  
 
 
 Su.6.51.12  niḥsaṃjñaḥ pārśvaśūlārtaḥ
                            śuṣkakaṇṭho+atighoṣavān/ 
 saṃrabdhanetrastvāyamya yaḥ śvasyāt sa mahān smṛtaḥ/ 
 
 
 
 Su.6.51.13  marmasvāyamyamāneṣu śvasanmūḍho muhuśca
                            yaḥ/ 
 ūrdhvaprekṣī hataravastamūrdhvaśvāsamādiśet//  
 
 
 Su.6.51.14  kṣudraḥ sādhyatamasteṣāṃ tamakaḥ kṛcchra
                            ucyate/ 
 trayaḥ śvāsā na sidhyanti tamako durbalasya ca//  
 
 
 Su.6.51.15  snehabastiṃ vinā †  kecidūrdhvaṃ cādhaśca śodhanam/ 
 mṛdu rāṇavatāṃ śreṣṭhaṃ śvāsināmādiśanti hi//  
 
 
 Su.6.51.16  śvāse kāse ca hikkāyāṃ hṛdroge cāpi
                            pūjitam/ 
 ghṛtaṃ purāṇaṃ saṃsiddhamabhayāviḍarāmaṭhaiḥ//  
 
 
 Su.6.51.17  sauvarcalābhayābilvaiḥ saṃskṛtaṃ †  vā+anavaṃ
                            ghṛtam/ 
 pippalyādipratīvāpaṃ siddhaṃ vā prathame gaṇe//  
 
 
 Su.6.51.18  sapañcalavaṇaṃ sarpiḥ śvāsakāsau vyapohati/ 
 hiṃsrāviḍaṅgapūtīkatriphalāvyoṣacitrakaiḥ//  
 
 
 Su.6.51.19  dvikṣīraṃ sādhitaṃ
                            sarpiścaturguṇajalāplutam/ 
 kolamātraiḥ pibettaddhi †  śvāsakāsau vyapohati//  
 
 
 Su.6.51.20  arśāṃsyarocakaṃ gulmaṃ śakṛdbhedaṃ kṣayaṃ
                            tathā/ 
 kṛtsne vṛṣakaṣāye vā pacet sarpiścaturguṇe//  
 
 
 Su.6.51.21  tanmūlakusumāvāpaṃ śītaṃ kṣaudreṇa yojayet/ 
 śṛṅgīmadhūlikābhārgīśuṇṭhītārkṣyasitāmbudaiḥ//  
 
 
 Su.6.51.22  saharidraiḥ sayaṣṭyāhvaiḥ samairāvāpya
                            yogataḥ/ 
 ghṛtaprasthaṃ paceddhīmān śītatoye caturguṇe//  
 
 
 Su.6.51.23  śvāsaṃ kāsaṃ tathā hikkāṃ
                            sarpiretanniyacchati/ 
 suvahā kālikā bhargī śukākhyā naiculaṃ phalam//  
 
 
 Su.6.51.24  kākādanī śṛṅgaveraṃ varṣabhūrbṛhatīdvayam/ 
 kolamātrairghṛtaprasthaṃ pacedebhirjaladvikam//  
 
 
 Su.6.51.25  kaṭūṣṇaṃ pītametaddhi śvāsāmayavināśanam/ 
 sauvarcalayavakṣārakaṭukāvyoṣacitrakaiḥ//  
 
 
 Su.6.51.26 
 † vacābhayāviḍaṅgaiśca sādhitaṃ śvāsaśāntaye/ 
 gopavallyudake siddhaṃ syādanyaddviguṇe ghṛtam//  
 
 
 Su.6.51.27  pañcaitāni havīṃṣyāhurbhiṣajaḥ
                            śvāsakāsayoḥ/ 
 tālīśatāmalakyugrājīvantīkuṣṭhasaindhavaiḥ//  
 
 
 Su.6.51.28  bilvapuṣkarabhūtīkasauvarcalakaṇāgnibhiḥ/ 
 pathyātejovatīyuktaiḥ sarpirjalacaturguṇam//  
 
 
 Su.6.51.29  hiṅgupādayutaṃ siddhaṃ sarvaśvāsaharaṃ
                            param/ 
 vāsāghṛtaṃ ṣaṭpalaṃ vā ghṛtaṃ cātra hitaṃ bhavet//  
 
 
 Su.6.51.30  tailaṃ daśaguṇe siddhaṃ bhṛṅgarājarase
                            śubhe/ 
 sevyamānaṃ yathānyāyaṃ śvāsakāsau vyapohati//  
 
 
 Su.6.51.31  phalāmlā viṣkirarasāḥ snigdhāḥ
                            pravyaktasaindhavāḥ/ 
 eṇādīnāṃ śirobhirvā kaulatthā vā susaṃskṛtāḥ//  
 
 
 Su.6.51.32  hanyuḥ śvāsaṃ ca kāsaṃ ca saṃskṛtāni payāṃsi
                            ca/ 
 timirasya †  ca bījāni
                            karkaṭākhyā ca cūrṇitā//  
 
 
 Su.6.51.33  durālabhā+atha pippalyaḥ kaṭukākhyā
                            harītakī/ 
 śvāvinmayūraromāṇi kolā māgadhikākaṇāḥ//  
 
 
 Su.6.51.34  bhārgītvak śṛṅgaveraṃ ca śarkarā
                            śallakāṅgajam/ 
 nṛttakauṇḍakabījāni † 
                            cūrṇitāni tu kevalam//  
 
 
 Su.6.51.35  pañca ślokārdhikāstvete lehā ye
                            samyagīritāḥ/ 
 sarpirmadhubhyāṃ te lehyāḥ kāsaśvāsārditairnaraiḥ//  
 
 
 Su.6.51.36  saptacchadasya puṣpāṇi pippalīścāpi
                            mastunā/ 
 pibet saṃcūrṇya madhunā dhānāścāpyatha bhakṣayet//  
 
 
 Su.6.51.37  arkāṅkurairbhāvitānāṃ yavānāṃ
                            sādhvanekaśaḥ/ 
 tarpaṇaṃ vā pibedeṣāṃ sakṣaudraṃ śvāsapīḍitaḥ//  
 
 
 Su.6.51.38  śirīṣakadalīkundapuṣpaṃ māgadhikāyutam/ 
 taṇḍulāmbuyutaṃ pītvā jayecchvāsānaśeṣataḥ//  
 
 
 Su.6.51.39  kolamajjāṃ tālamūlamṛṣyacarmamasīmapi/ 
 lihyāt kṣaudreṇa bhārgīṃ vā sarpirmadhusamāyutām//  
 
 
 Su.6.51.40  nīcaiḥkadambabījaṃ vā sakṣaudraṃ
                            taṇḍulāmbunā/ 
 drākṣāṃ harītakīṃ kṛṣṇāṃ karkaṭākhyāṃ durālabhām//  
 
 
 Su.6.51.41  sarpirmadhubhyāṃ vilihan hanti śvāsān
                            sudāruṇān/ 
 haridrāṃ maricaṃ drākṣāṃ guḍaṃ rāsnāṃ kaṇāṃ śaṭīm//  
 
 
 Su.6.51.42 
 † lihyāttailena
                            tulyāni śvāsārto hitabhojanaḥ/ 
 gavāṃ purīṣasvarasaṃ madhusarpiḥkaṇāyutam † //  
 
 
 Su.6.51.43  lihyācchvāsseṣu kāseṣu vājināṃ vā
                            śakṛdrasam/ 
 pāṇḍurogeṣu śotheṣu ye yogāḥ saṃprakīrtitāḥ//  
 
 
 Su.6.51.44  śvāsakāsāpahāste+api kāsaghnā ye ca
                            kīrtitāḥ/ 
 bhārgītvak tryūṣaṇaṃ tailaṃ haridrāṃ kaṭurohiṇīm//  
 
 
 Su.6.51.45  pippalīṃ maricaṃ caṇḍāṃ gośakṛdrasameva ca/ 
 talakoṭasya bījeṣu pacedutkārikāṃ śubhām//  
 
 
 Su.6.51.46  sevyamānā nihantyeṣā śvāsānāśu sudustarān/ 
 purāṇasarpiḥ pippalyaḥ kaulatthā jāṅgalā rasāḥ//  
 
 
 Su.6.51.47  surā sauvīrakaṃ hiṅgu mātuluṅgaraso madhu/ 
 drākṣāmalakabilvāni śastāni śvāsihikkinām//  
 
 
 Su.6.51.48  śvāsahikkāparigataṃ snigdhaiḥ
                            svedairupācaret/ 
 † āktaṃ
                            lavaṇatailābhyāṃ tairasya grathitaḥ kaphaḥ//  
 
 
 Su.6.51.49  khastho vilayanaṃ yāti mārutaśca
                            praśāmyati/ 
 
 † svinnaṃ jñātvā
                            tataścaiva bhojayitvā rasaudanam//  
 
 
 Su.6.51.50  vātaśleṣmavibandhe vā bhiṣag dhūmaṃ
                            prayojayet/ 
 manaḥśilādevadāruharidrācchadanāmiṣaiḥ//  
 
 
 Su.6.51.51  lākṣorubūkamūlaiśca kṛtvā vartīrvidhānataḥ/ 
 
 † sarpiryavamadhūcchiṣṭaśālaniryāsajaṃ tathā//  
 
 
 Su.6.51.52  śṛṅgabālakhurasnāyutvak samastaṃ gavāmapi/ 
 turuṣkaśallakīnāṃ ca gugguloḥ padmakasya ca//  
 
 
 Su.6.51.53  ete sarve sasarpiṣkā dhūmāḥ kāryā vijānatā/ 
 balīyasi kaphagraste vamanaṃ savirecanam//  
 
 
 Su.6.51.54  durbale caiva rūkṣe ca tarpaṇaṃ
                            hitamucyate/ 
 jāṅgalorabhrajairmāṃsairānūpairvā susaṃskṛtaiḥ//  
 
 
 Su.6.51.55  nidigdhikāṃ cāmalakapramāṇāṃ hiṅgvardhayuktāṃ
                            madhunā suyuktām/ 
 lihannaraḥ śvāsanipīḍito hi śvāsaṃ jayatyeva balāttryaheṇa//  
 
 
 Su.6.51.56  yathā+agniriddhaḥ  † pavanānuviddho vajraṃ yathā vā
                            surarājamuktam/ 
 rogāstathaite khalu durnivārāḥ śvāsaśca kāsaśca vilambikā ca// 
 
 iti suśrutasaṃhitāyāmuttaratantrāntargate kāyacikitsātantre
                        hikkāśvāsapratiṣedho nāma (tryodaśo+adhyāyaḥ, āditaḥ)
                        ekapañcāśattamo+adhyāyaḥ //51// 
 
 
                    dvipañcāśattamo+adhyāyaḥ/
                     Su.6.52.1  athātaḥ kāsapratiṣedhamadhyāyaṃ
                        vyākhyāsyāmaḥ//  
 Su.6.52.2  yathovāca bhagavān
                        dhanvantariḥ//  
 
 Su.6.52.3  uktā ye hetavo nṝṇāṃ rogayoḥ śvāsahikkayoḥ/ 
 kāsasyāpi ca vijñeyāsta evotpattihetavaḥ//  
 
 
 Su.6.52.4  dhūmopaghātādrajasastathaiva
                            vyāyāmarūkṣānnaniṣevaṇācca/ 
 vimārgagatvādapi bhojanasya vegāvarodhāt kṣavathostathaiva//  
 
 
 Su.6.52.5  prāṇo hyudānānugataḥ praduṣṭaḥ
                            saṃbhinnakāṃsyasvanatulyaghoṣaḥ/ 
 nireti vaktrāt sahasā sadoṣaḥ kāsaḥ sa vidvadbhirudāhṛtastu//  
 
 
 Su.6.52.6  sa vātapittaprabhavaḥ kaphācca kṣatāttathā+anyaḥ
                            kṣayajo+aparaśca/ 
 pañcaprakāraḥ kathito bhiṣagbhirvivardhito yakṣmavikārakṛt syāt//  
 
 
 Su.6.52.7  bhaviṣyatastasya tu kaṇṭhakaṇḍūrbhojyoparodho
                            galatālulepaḥ/ 
 † svaśabdavaiṣamyamarocako+agnisādaśca liṅgāni
                            bhavantyamūni//  
 
 
 Su.6.52.8  hṛcchaṅkhamūrdhodarapārśvaśūlī kṣāmānanaḥ
                            kṣīṇabalasvaraujāḥ/ 
 † prasaktamantaḥkaphamīraṇena kāsettu śuṣkaṃ
                            svarabhedayuktaḥ//  
 
 
 Su.6.52.9 
                            urovidāhajvaravaktraśoṣairabhyarditastiktamukhastṛṣārtaḥ/ 
 pittena pītāni vamet kaṭūni kāset sa pāṇḍuḥ paridahyamānaḥ//  
 
 
 Su.6.52.10  pralipyamānena(vilipyamānena) mukhena sīdan
                            śirorujārtaḥ kaphapūrṇadehaḥ/ 
 abhaktaruggauravasādayuktaḥ  † kāseta nā sāndrakaphaṃ kaphena//  
 
 
 Su.6.52.11  vakṣo+atimātraṃ vihataṃ tu yasya
                            vyāyāmabhārādhyayanābhighātaiḥ/ 
 viśliṣṭavakṣāḥ sa naraḥ saraktaṃ ṣṭhīvatyabhīkṣṇaṃ kṣatajaṃ †  tamūhuḥ//  
 
 
 Su.6.52.12  sa gātraśūlajvaradāhamohān prāṇakṣayaṃ
                            copalabheta kāsī/ 
 śuṣyan viniṣṭhīvati durbalastu prakṣīṇamāṃso rudhiraṃ sapūyam//  
 
 
 Su.6.52.13 
 † sasarvaliṅgaṃ
                            bhṛśaduścikitsyaṃ cikitsitajñāḥ kṣayajaṃ  † vadanti/ 
 vṛddhatvamāsādya  † bhavettu yo vai yāpyaṃ tamāhurbhiṣajastu kāsam//  
 
 
 Su.6.52.14 
                            śṛṅgīvacākaṭphalakattṛṇābdadhānyābhayābhārgyamarāhvaviśvam/ 
 uṣṇāmbunā hiṅguyutaṃ tu pītvā baddhāsyamapyāśu jahāti kāsam//  
 
 
 Su.6.52.15 
                                phalatrikavyoṣaviḍaṅgaśṛṅgīrāsnāvacāpadmakadevakāṣṭhaiḥ † / 
 lehaḥ samaiḥ kṣaudrasitāghṛtāktaḥ kāsaṃ nihanyādacirādudīrṇam//  
 
 
 Su.6.52.16  pathyāṃ sitāmāmalakāni lājāṃ samāgadhīṃ cāpi
                            vicūrṇya śuṇṭhīm/ 
 sarpirmadhubhyāṃ vilihīta kāsī sasaindhavāṃ voṣṇajalena kṛṣṇām//  
 
 
 Su.6.52.17  khādedguḍaṃ nāgarapippalībhyāṃ drākṣāṃ ca
                            sarpirmadhunā+avalihyāt/ 
 drākṣāṃ sitāṃ māgadhikāṃ ca tulyāṃ saśṛṅgaveraṃ madhukaṃ tugāṃ ca//  
 
 
 Su.6.52.18  lihyādghṛtakṣaudrayutāṃ samāṃśāṃ sitopalāṃ vā
                            maricāṃśayuktām/ 
 dhātrīkaṇāviśvasitopalāśca saṃcūrṇya maṇḍena pibecca dadhnaḥ//  
 
 
 Su.6.52.19  hareṇukāṃ māgadhikāṃ ca  † tulyāṃ dadhnā pibet
                            kāsagadābhibhūtaḥ/ 
 ubhe haridre suradāruśuṇṭhīṃ gāyatrisāraṃ ca pibet samāṃśam//  
 
 
 Su.6.52.20  bastasya mūtreṇa sukhāmbunā vā dantīṃ dravantīṃ
                            ca satilvakākhyām † / 
 bhṛṣṭāni sarpīṃṣyatha bādarāṇi khādet palāśāni sasaindhavāni//  
 
 
 Su.6.52.21  kolapramāṇaṃ prapibeddhi hiṅgu
                            sauvīrakeṇāmlarasena vā+api/ 
 kṣaudreṇa lihyānmaricāni vā+api bhārgīvacāhiṅgukṛtā ca vartiḥ//  
 
 
 Su.6.52.22  dhūme praśastā ghṛtasaṃprayuktā
                            veṇutvagelālavaṇaiḥ kṛtā vā/ 
 musteṅgudītvaṅmadhukāhvamāṃsīmanaḥśilālaiśchagalāmbupiṣṭaiḥ//  
 
 
 Su.6.52.23  vidhāya vartīśca payo+anupānaṃ dhūmaṃ
                            pibedvātabalāsakāsī/ 
 pibecca sīdhuṃ maricānvitaṃ vā tenāśu kāsaṃ jayati prasahya//  
 
 
 Su.6.52.24  drākṣāmbumañjiṣṭhapurāhvayābhiḥ kṣīraṃ  † śṛtaṃ
                            mākṣikasaṃprayuktam/ 
 nidigdhikānāgarapippalībhiḥ khādecca mudgānmadhunā susiddhān//  
 
 
 Su.6.52.25  utkārikāṃ sarpiṣi nāgarāḍhyāṃ paktvā
                            samūlaistruṭikolapatraiḥ/ 
 ebhirniṣeveta kṛtāṃ ca peyāṃ tanvīṃ suśītāṃ madhunā vimiśrām//  
 
 
 Su.6.52.26  yat plīhni sarpirvihitaṃ ṣaḍaṅgaṃ tadvātakāsaṃ
                            jayati prasahya/ 
 vidārigandhādikṛtaṃ ghṛtaṃ vā rasena vā vāsakajena pakvam//  
 
 
 Su.6.52.27  virecanaṃ snaihikamatra coktamāsthāpanaṃ
                            cāpyanuvāsanaṃ ca/ 
 dhūmaṃ pibet snaihikamapramattaḥ pibet sukhoṣṇaṃ ghṛtameva cātra//  
 
 
 Su.6.52.28  hitā yavāgvaśca raseṣu siddhāḥ payāṃsi lehāḥ
                            saghṛtāstathaiva/ 
 pracchardanaṃ kāyaśirovirekāstathaiva dhūmāḥ kavalagrahāśca//  
 
 
 Su.6.52.29  uṣṇāśca lehāḥ kaṭukā nihanyuḥ kaphaṃ viśeṣeṇa
                            viśoṣaṇaṃ ca/ 
 kaṭutrikaṃ cāpi vadanti pathyaṃ ghṛtaṃ kṛmighnasvarase vipakvam//  
 
 
 Su.6.52.30  nirguṇḍipatrasvarase ca pakvaṃ sarpiḥ
                            kaphotthaṃ vinihanti kāsam/ 
 pāṭhāviḍavyoṣaviḍaṅgasindhutrikaṇṭarāsnāhutabhugbalābhiḥ//  
 
 
 Su.6.52.31 
                            śṛṅgīvacāmbhodharadevadārudurālabhābhārgyabhayaśaṭībhiḥ/ 
 samyagvipakvaṃ dviguṇena sarpirnidigdhikāyāḥ svarasena caitat//  
 
 
 Su.6.52.32 
                                śvāsāgnisādasvarabhedabhinnānnihantyudīrṇānapi †  pañca kāsān/ 
 vidārigandhotpalasārivādīn niṣkvāthya  † vargaṃ madhuraṃ ca kṛtsnam//  
 
 
 Su.6.52.33  ghṛtaṃ pacedikṣurasāmbudugdhaiḥ kākolivarge ca
                            saśarkaraṃ tat/ 
 prātaḥ pibet pittakṛte ca kāse ratiprasūte kṣataje ca kāse//  
 
 
 Su.6.52.34 
                            kharjūrabhārgīmagadhāpriyālamadhūlikailāmalakaiḥ samāṃśaiḥ/ 
 cūrṇaṃ sitākṣaudraghṛtaprāgāḍhaṃ trīn hanti kāsānupayujyamānam//  
 
 
 Su.6.52.35  raktāharidrāñjanavahnipāṭhāmūrvopakulyā vilihet
                            samāṃśāḥ/ 
 kṣaudreṇa kāse kṣataje kṣayotthe pibedghṛtaṃ cekṣurase vipakvam//  
 
 
 Su.6.52.36  cūrṇaṃ pibedāmalakasya vā+api kṣīreṇa pakvaṃ
                            saghṛtaṃ hitāśī/ 
 cūrṇāni godhūmayavodbhavāni kākolivargaśca kṛtaḥ susūkṣmaḥ//  
 
 
 Su.6.52.37  kāseṣu peyastriṣu kāsavadbhiḥ kṣīreṇa
                            sakṣaudraghṛtena vā+api/ 
 guḍodakaṃ vā kvathitaṃ pibeddhi kṣaudreṇa śītaṃ maricopadaṃśam//  
 
 
 Su.6.52.38  prasthatrayeṇāmalakīrasasya śuddhasya
                            dattvā+ardhatulāṃ guḍasya/ 
 cūrṇīkṛtairgranthikacavyajīravyoṣebhakṛṣṇāhapuṣājamodaiḥ//  
 
 
 Su.6.52.39  viḍaṅgasindhutriphalāyavānīpāṭhāgnidhānyaiśca
                            picupramāṇaiḥ/ 
 dattvā trivṛccūrṇapalāni cāṣṭāvaṣṭau ca tailasya pacedyathāvat//  
 
 
 Su.6.52.40  taṃ bhakṣayedakṣaphalapramāṇaṃ
                            yatheṣṭaceṣṭastrisugandhiyuktam/ 
 anena sarve grahaṇīvikārāḥ saśvāsakāsasvarabhedaśothāḥ//  
 
 
 Su.6.52.41  śāmyanti cāyaṃ ciramantaragnerhatasya
                            puṃstvasya ca vṛddhihetuḥ/ 
 strīṇāṃ ca vandhyāmayanāśanaḥ syāt kalyāṇako nāma guḍaḥ pratītaḥ//  
 
 
 Su.6.52.42 
                            dvipañcamūlebhakaṇātmaguptābhārgīśaṭīpuṣkaramūlaviśvān/ 
 pāṭhāmṛtāgranthikaśaṅkhapuṣpīrāsnāgnyapāmārgabalāyavāsān//  
 
 
 Su.6.52.43  dvipālikān  † nyasya yavāḍhakaṃ ca harītakīnāṃ ca śataṃ
                            gurūṇām/ 
 droṇe jalasyāḍhakasaṃyute ca kvāthe kṛte pūtacaturthabhāge//  
 
 
 Su.6.52.44  pacettulāṃ śuddhaguḍasya dattvā pṛthak ca
                            tailāt kuḍavaṃ ghṛtācca/ 
 cūrṇaṃ ca tāvanmagadhodbhavāyā deyaṃ ca tasminmadhu siddhaśīte//  
 
 
 Su.6.52.45  rasāyanāt karṣamato vilihyāddve cābhaye
                            nityamathāśu hanyāt/ 
 tadrājayakṣmagrahaṇīpradoṣaśophāgnimāndyasvarabhedakāsān//  
 
 
 Su.6.52.46  pāṇḍvāmayaśvāsaśirovikārān
                            hṛdrogahikkāviṣamajvarāṃśca/ 
 medhābalotsāhamatipradaṃ ca cakāra caitadbhagavānagastyaḥ//  
 
 
 Su.6.52.47  kulīraśuktīcaṭakaiṇalāvānniṣkvāthya vargaṃ
                            madhuraṃ ca kṛtsnam/ 
 pacedghṛtaṃ tattu niṣevyamāṇaṃ hanyāt kṣatotthaṃ kṣayajaṃ ca kāsam//
                            śatāvarīnāgabalāvipakvaṃ ghṛtaṃ vidheyaṃ ca hitāya kāsinām/ 
 
 
 iti suśrutasaṃhitāyāmuttaratantrāntargate kāyacikitsātantre
                        kāsapratiṣedho nāma (caturdaśo+adhyāyaḥ, āditaḥ) dvipañcāśattamo+adhyāyaḥ
                        //52// 
 
 
                    tripañcāśattamo+adhyāyaḥ/
                     Su.6.53.1  athātaḥ
                        svarabhedapratiṣedhamadhyāyaṃ vyākhyāsyāmaḥ//  
 Su.6.53.2  yathovāca bhagavān
                        dhanvantariḥ//  
 
 Su.6.53.3  atyuccabhāṣaṇaviṣādhyayanātigītaśītādibhiḥ †  prakupitāḥ
                            pavanādayastu/ 
 srotaḥsu te svaravaheṣu gatāḥ pratiṣṭhāṃ hanyuḥ svaraṃ bhavati cāpi hi
                            ṣaḍvidhaḥ saḥ//  
 
 
 Su.6.53.4  vātena kṛṣṇanayanānanamūtravarcā bhinnaṃ
                            śanairvadati gadgadavat svaraṃ ca/ 
 pittena pītavadanākṣipurīṣamūtro brūyādgalena  † paridāhasamanvitena//  
 
 
 Su.6.53.5  kṛcchrāt kaphena satataṃ kapharuddhakaṇṭho
                            mandaṃ śanairvadati cāpi divā viśeṣaḥ † / 
 sarvātmake bhavati sarvavikārasaṃpadavyaktatā ca vacasastamasādhyamāhuḥ//
                         
 
 
 Su.6.53.6  dhūpyeta vāk kṣayakṛte kṣayamāpnuyācca vāgeṣa
                            cāpi(vāpi) hatavāk parivarjanīyaḥ/ 
 † antargalaṃ
                            svaramalakṣyapadaṃ cireṇa  † medaścayādvadati digdhagalauṣṭhatāluḥ//  
 
 
 Su.6.53.7  kṣīṇasya vṛddhasya kṛśasya cāpi cirotthito yaśca
                            sahopajātaḥ/ 
 medasvinaḥ sarvasamudbhavaśca svarāmayo yo na sa siddhimeti//  
 
 
 Su.6.53.8  snigdhān svarāturanarānapakṛṣṭadoṣān nyāyena
                                 † tān
                            vamanarecanabastibhiśca/ 
 nasyāvapīḍamukhadhāvanadhūmalehaiḥ saṃpādayecca vividhaiḥ
                            kavalagrahaiśca//  
 
 
 Su.6.53.9  yaḥ śvāsakāsavidhirādita eva coktastaṃ
                            cāpyaśeṣamavatārayituṃ yateta/ 
 vaiśeṣikaṃ ca vidhimūrdhvamato vadāmi taṃ vai svarāturahitaṃ nikhilaṃ
                            nibodha//  
 
 
 Su.6.53.10  svaropaghāte+anilaje bhuktopari ghṛtaṃ
                            pibet/ 
 kāsamardakavātārkamārkavasvarase śṛtam//  
 
 
 Su.6.53.11  pītaṃ ghṛtaṃ hantyanilaṃ siddhamārtagale
                            rase/ 
 yavakṣārājamodābhyāṃ citrakāmalakeṣu vā//  
 
 
 Su.6.53.12  devadārvagnikābhyāṃ vā siddhāmājaṃ
                            samākṣikam/ 
 sukhodakānupāno vā sasarpiṣko guḍaudanaḥ//  
 
 
 Su.6.53.13  kṣīrānupānaṃ pitte tu pibet
                            sarpiratandritaḥ/ 
 aśnīyācca sasarpiṣkaṃ yaṣṭīmadhukapāyasam//  
 
 
 Su.6.53.14  lihyānmadhurakāṇāṃ vā cūrṇaṃ
                            madhughṛtāplutam/ 
 śatāvarīcūrṇayogaṃ balācūrṇamathāpi vā//  
 
 
 Su.6.53.15  pibet kaṭūni mūtreṇa kaphaje svarasaṃkṣaye/ 
 lihyādvā madhutailābhyāṃ bhuktvā khādet kaṭūni vā//  
 
 
 Su.6.53.16  svaropaghāte medoje kaphavadvidhiriṣyate/ 
 sarvaje kṣayaje cāpi pratyākhyāyācaret kriyām//  
 
 
 Su.6.53.17  śarkarāmadhumiśrāṇi śṛtāni madhuraiḥ saha/ 
 pibet payāṃsi yasyoccairvadato+abhihataḥ svaraḥ// 
 
 iti suśrutasaṃhitāyāmuttaratantrāntargate kāyacikitsātantre
                        chardipratiṣedho nāma (pañcadaśo+adhyāyaḥ, āditaḥ) tripañcāśattamo+adhyāyaḥ
                        //53// 
 
 
                    catuḥpañcāśattamo+adhyāyaḥ/
                     Su.6.54.1  athātaḥ
                        kṛmirogapratiṣedhamadhyāyaṃ vyākhyāsyāmaḥ//  
 Su.6.54.2  yathovāca bhagavān
                        dhanvantariḥ//  
 
 Su.6.54.3  ajīrṇādhyaśanāsātmyaviruddhamalināśanaiḥ/ 
 avyāyāmadivāsvapnagurvatisnigdhaśītalaiḥ//  
 
 
 Su.6.54.4  māṣapiṣṭānnavidalabisaśālūkaserukaiḥ/ 
 parṇaśākasurāśuktadadhikṣīraguḍekṣubhiḥ//  
 
 
 Su.6.54.5  palalānūpapiśitapiṇyākapṛthukādibhiḥ/ 
 svādvamladravapānaiśca śleṣmā pittaṃ ca kupyati//  
 
 
 Su.6.54.6  kṛmīn bahuvidhākārān karoti vividhāśrayān/ 
 āmapakvāśaye teṣāṃ kaphaviḍjanmanāṃ punaḥ/ 
 dhamanyāṃ raktajānāṃ ca prasavaḥ prāyaśaḥ smṛtaḥ//  
 
 
 Su.6.54.7  viṃśateḥ kṛmijātīnāṃ trividhaḥ saṃbhavaḥ
                            smṛtaḥ/ 
 purīṣakapharaktāni tāsāṃ vakṣyāmi vistaram//  
 
 
 Su.6.54.8  ajavā vijavāḥ †  kipyāścipyā gaṇḍūpadāstathā/ 
 cūravo dvimukhāścaiva jñeyāḥ sapta purīṣajāḥ//  
 
 
 Su.6.54.9  śvetāḥ sūkṣmāstudantyete gudaṃ pratisaranti
                            ca/ 
 teṣāmevāpare pucchaiḥ pṛthavaśca bhavanti hi//  
 
 
 Su.6.54.10 
                            śūlāgnimāndyapāṇḍutvaviṣṭambhabalasaṃkṣayāḥ/ 
 prasekārucihṛdrogaviḍbhedāstu purīṣajaiḥ//  
 
 
 Su.6.54.11  raktā gaṇḍūpadā dīrghā gudakaṇḍūnipātinaḥ/ 
 śūlāṭopaśakṛdbhedapaktināśakarāśca te//  
 
 
 Su.6.54.12  darbhapuṣpā mahāpuṣpāḥ
                            pralūnāścipiṭāstathā/ 
 pipīlikā dāruṇāśca kaphakopasamudbhavāḥ//  
 
 
 Su.6.54.13  romaśā romamūrdhānaḥ sapucchāḥ
                            śyāvamaṇḍalāḥ/ 
 rūḍhadhānyāṅkurākārāḥ śuklāste tanavastathā//  
 
 
 Su.6.54.14  majjādā netraleḍhārastāluśrotrabhujastathā/ 
 śirohṛdrogavamathupratiśyāyakarāśca te//  
 
 
 Su.6.54.15  keśaromanakhādāśca dantādāḥ kikkiśāstathā/ 
 kuṣṭhajāḥ saparīsarpā jñeyāḥ śoṇitasaṃbhavāḥ//  
 
 
 Su.6.54.16  te saraktāśca kṛṣṇāśca snigdhāśca
                            pṛthavastathā/ 
 raktādhiṣṭhānajān prāyo vikārān janayanti te//  
 
 
 Su.6.54.17  māṣapiṣṭānnavidalaparṇaśākaiḥ purīṣajāḥ/ 
 māṃsamāṣaguḍakṣīradadhitailaiḥ kaphodbhavāḥ//  
 
 
 Su.6.54.18  viruddhājīrṇaśākādyaiḥ śoṇitotthā bhavanti
                            hi/ 
 jvaro vivarṇatā śūlaṃ hṛdrogaḥ sadanaṃ bhramaḥ//  
 
 
 Su.6.54.19  bhaktadveṣo+atisāraśca saṃjātakṛmilakṣaṇam/ 
 dṛśyāstrayodaśādyāstu kṛmīṇāṃ parikīrtitāḥ//  
 
 
 Su.6.54.20  keśādādyāstvadṛśyāste dvāvādyau
                            parivarjayet/ 
 eṣāmanyatamaṃ jñātvā jighāṃsuḥ snigdhamāturam//  
 
 
 Su.6.54.21  surasādivipakvena sarpiṣā vāntamāditaḥ/ 
 virecayettīkṣṇatarairyogairāsthāpayecca tam//  
 
 
 Su.6.54.22  yavakolakulatthānāṃ surasādergaṇasya ca/ 
 viḍaṅgasnehayuktena kvāthena lavaṇena ca//  
 
 
 Su.6.54.23  pratyāgate nirūhe tu naraṃ snātaṃ
                            sukhāmbunā/ 
 yuñjyāt kṛmighnairaśanaistataḥ śīghraṃ bhiṣagvaraḥ//  
 
 
 Su.6.54.24  snehenoktena cainaṃ tu yojayet
                            snehabastinā/ 
 tataḥ śirīṣakiṇihīrasaṃ kṣaudrayutaṃ pibet//  
 
 
 Su.6.54.25  kevūkasvarasaṃ vā+api
                            pūrvavattīkṣṇabhojanaḥ/ 
 palāśabījasvarasaṃ kalkaṃ vā taṇḍulāmbunā//  
 
 
 Su.6.54.26  pāribhadrakapatrāṇāṃ kṣaudreṇa svarasaṃ
                            pibet/ 
 pattūrasvarasaṃ vā+api pibedvā surasādijam//  
 
 
 Su.6.54.27  lihyādaśvaśakṛccūrṇaṃ vaiḍaṅgaṃ vā
                            samākṣikam/ 
 patrairmūṣikaparṇyā vā supiṣṭaiḥ piṣṭamiśritaiḥ//  
 
 
 Su.6.54.28  khādet pūpalikāḥ pakvā dhānyāmlaṃ ca
                            pibedanu/ 
 surasādigaṇe pakvaṃ tailaṃ vā pānamiṣyate//  
 
 
 Su.6.54.29  viḍaṅgacūrṇayuktairvā piṣṭairbhakṣyāṃstu
                                kārayet † / 
 tatkaṣāyaprapītānāṃ tilānāṃ snehameva vā//  
 
 
 Su.6.54.30  śvāvidhaḥ śakṛtaścūrṇaṃ saptakṛtvaḥ
                            subhāvitam/ 
 viḍaṅgānāṃ kaṣāyeṇa traiphalena tathaiva ca//  
 
 
 Su.6.54.31  kṣaudreṇa
                            līḍhvā+anupibedrasamāmalakodbhavam/ 
 akṣābhayārasaṃ vā+api vidhireṣo+ayasāmapi//  
 
 
 Su.6.54.32  pūtīkasvarasaṃ vā+api pibedvā madhunā saha/ 
 pibedvā pippalīmūlamajāmūtreṇa saṃyutam//  
 
 
 Su.6.54.33  saptarātraṃ pibedghṛṣṭaṃ trapu vā
                            dadhimastunā/ 
 purīṣajān kaphotthāṃśca hanyādevaṃ kṛmīn bhiṣak//  
 
 
 Su.6.54.34  śirohṛdghrāṇakarṇākṣisaṃśritāṃśca
                            pṛthagvidhān/ 
 viśeṣeṇāñjanairnasyairavapīḍaiśca sādhayet//  
 
 
 Su.6.54.35  śakṛdrasaṃ turaṅgasya suśuṣkaṃ bhāvayedati/ 
 niṣkvāthena viḍaṅgānāṃ cūrṇaṃ pradhamanaṃ tu tat//  
 
 
 Su.6.54.36  ayaścūrṇānyanenaiva vidhinā yojayedbhiṣak/ 
 sakāṃsyanīlaṃ tailaṃ ca nasyaṃ syātsurasādike//  
 
 
 Su.6.54.37  indraluptavidhiścāpi vidheyo romabhojiṣu/ 
 dantādānāṃ samuddiṣṭaṃ vidhānaṃ mukharogikam//  
 
 
 Su.6.54.38  raktajānāṃ pratīkāraṃ kuryāt
                            kuṣṭhacikitsite/ 
 surasādiṃ tu sarveṣu sarvathauvopayojayet//  
 
 
 Su.6.54.39  pravyaktatikatakaṭukaṃ bhojanaṃ ca hitaṃ
                            bhavet/ 
 kulatthakṣārasaṃsṛṣṭaṃ kṣārapānaṃ ca pūjitam † //  
 
 
 Su.6.54.40  kṣīrāṇi māṃsāni ghṛtāni caiva dadhīni śākāni ca
                            parṇavanti/ 
 samāsato+amlānmadhurān himāṃśca kṛmīn jighāṃsuḥ parivarjayettu// 
 
 iti suśrutasaṃhitāyāmuttaratantrāntargate kāyacikitsātantre
                        kṛmipratiṣedho nāma (ṣoḍaśo+adhyāyaḥ, āditaḥ) catuḥpañcāśattamo+adhyāyaḥ
                        //54// 
 
 
                    pañcapañcāśattamo+adhyāyaḥ/
                     Su.6.55.1  athāta
                        udāvartapratiṣedhamadhyāyaṃ vyākhyāsyāmaḥ//  
 Su.6.55.2  yathovāca bhagavān
                        dhanvantariḥ//  
 
 Su.6.55.3  adhaścordhvaṃ ca bhāvānāṃ pravṛttānāṃ
                            svabhāvataḥ/ 
 na vegān dhārayet prājño vātādīnāṃ jijīviṣuḥ//  
 
 
 Su.6.55.4  vātaviṇmūtrajṛmbhāśrukṣavodgāravamīndriyaiḥ/ 
 vyāhanyamānairuditairudāvarto nirucyate//  
 
 
 Su.6.55.5  kṣuttṛṣṇāśvāsanidrāṇāmudāvarto vidhāraṇāt/ 
 tasyābhidhāsye vyāsena lakṣaṇaṃ ca cikitsitam//  
 
 
 Su.6.55.6  trayodaśavidhaścāsau bhinna etaistu
                            kāraṇaiḥ/ 
 apathyabhojanāccāpi vakṣyate ca tathā+aparaḥ//  
 
 
 Su.6.55.7  ādhmānaśūlau hṛdayoparodhaṃ śirorujaṃ
                            śvāsamatīva hikkām/ 
 kāsapratiśyāyagalagrahāṃśca balāsapittaprasaraṃ ca ghoram//  
 
 
 Su.6.55.8  kuryādapāno+abhihataḥ svamārge hanyāt purīṣaṃ
                            mukhataḥ kṣipedvā/ 
 āṭopaśūlau parikartanaṃ ca saṅgaḥ purīṣasya tathordhvavātaḥ//  
 
 
 Su.6.55.9  purīṣamāsyādapi vā nireti purīṣavege+abhihate
                            narasya/ 
 mūtrasya vege+abhihate narastu kṛcchreṇa mūtraṃ kurute+alpamalpam//  
 
 
 Su.6.55.10  meḍhre gude
                                vaṅkṣaṇabastimuṣkanābhipradeśeṣvathavā † +api mūrdhni/ 
 † ānaddhabastiśca
                            bhavanti tīvrāḥ śūlāśca śūlairiva bhinnamūrteḥ//  
 
 
 Su.6.55.11  manyāgalastambhaśirovikārā jṛmbhopaghātāt
                            pavanātmakāḥ syuḥ/ 
 śrotrānanaghrāṇavilocanotthā bhavanti tīvrāśca tathā vikārāḥ//  
 
 
 Su.6.55.12  ānandajaṃ śokasamudbhavaṃ vā netrodakaṃ
                            prāptamamuñcato hi/ 
 śirogurutvaṃ nayanāmayāśca bhavanti tīvrāḥ saha pīnasena//  
 
 
 Su.6.55.13  bhavanti gāḍhaṃ
                            kṣavathorvighātācchirokṣināsāśravaṇeṣu rogāḥ/ 
 kaṇṭhāsyapūrṇatvamatīva todaḥ kūjaśca vāyoruta vā+apravṛttiḥ//  
 
 
 Su.6.55.14  udgāravege+abhihate bhavanti ghorā vikārāḥ
                            pavanaprasūtāḥ/ 
 chardervighātena bhavecca kuṣṭhaṃ yenaiva doṣeṇa vidagdhamannam//  
 
 
 Su.6.55.15  mūtrāśaye  † pāyuni muṣkayośca śopho rujo
                            mūtravinigrahaśca/ 
 śukrāśmarī tatsravaṇaṃ bhavedvā te te vikārā vihate tu śukre//  
 
 
 Su.6.55.16  tandrāṅgamardārucivibhramāḥ  † syuḥ
                            kṣudho+abhighātāt kṛśatā ca dṛṣṭeḥ/ 
 kaṇṭhāsyaśoṣaḥ śravaṇāvarodhastṛṣṇābhighātāddhṛdaye vyathā ca//  
 
 
 Su.6.55.17  śrāntasya niḥśvāsavinigraheṇa
                            hṛdrogamohāvathavā+api gulmaḥ/ 
 jṛmbhā+aṅgamardo+aṅgaśirokṣijāḍyaṃ nidrābhighātādathavā+api tandrā//  
 
 
 Su.6.55.18  tṛṣṇārditaṃ parikliṣṭaṃ kṣīṇaṃ
                            śūlairabhidrutam/ 
 śakṛdvamantaṃ matimānudāvartinamutsṛjet//  
 
 
 Su.6.55.19  sarveṣveteṣu vidhivadudāvarteṣu kṛtsnaśaḥ/ 
 vāyoḥ kriyā vidhātavyāḥ svamārgapratipattaye//  
 
 
 Su.6.55.20  sāmānyataḥ pṛthaktvena kriyāṃ bhūyo nibodha
                            me/ 
 āsthāpanaṃ mārutaje snigdhasvinne viśiṣyate//  
 
 
 Su.6.55.21  purīṣaje tu kartavyo vidhirānāhiko bhavet/ 
 sauvarcalāḍhyāṃ madirāṃ mūtre tvabhihate pibet//  
 
 
 Su.6.55.22  elāṃ vā+apyatha madyena kṣīraṃ vā+api
                            pibennaraḥ/ 
 dhātrīphalānāṃ svarasaṃ sajalaṃ vā pibettryaham//  
 
 
 Su.6.55.23  rasamaśvapurīṣasya gardabhasyāthavā pibet/ 
 māṃsopadaṃśaṃ madhu vā pibedvā sīdhu gauḍikam//  
 
 
 Su.6.55.24  bhadradāru ghanaṃ mūrvā haridrā madhukaṃ
                            tathā/ 
 kolapramāṇāni pibedāntarikṣeṇa vāriṇā//  
 
 
 Su.6.55.25  duḥsparśāsvarasaṃ vā+api kaṣāyaṃ kuṅkumasya
                            ca/ 
 ervārubījaṃ toyena pibedvā+alavaṇīkṛtam//  
 
 
 Su.6.55.26  pañcamūlīśṛtaṃ kṣīraṃ drākṣārasamathāpi vā/ 
 yogāṃśca vitaredatra pūrvoktānaśmarībhidaḥ//  
 
 
 Su.6.55.27  mūtrakṛcchrakramaṃ cāpi
                            kuryānniravaśeṣataḥ/ 
 bhūyo vakṣyāmi yogān yān mūtrāghātopaśāntaye//  
 
 
 Su.6.55.28  snehaiḥ svedairudāvartaṃ jṛmbhājaṃ
                            samupācaret/ 
 aśrumokṣo+aśruje kāryaḥ snigdhasvinnasya dehinaḥ//  
 
 
 Su.6.55.29  tīkṣṇāñjanāvapīḍābhyāṃ
                            tīkṣṇagandhopaśiṅghanaiḥ/ 
 vartiprayogairathavā kṣavasaktiṃ pravartayet//  
 
 
 Su.6.55.30 
                            (tīkṣṇaiṣadhapradhamanairathavā++ādityaraśmibhiḥ/ 
 ) udgāraje kramopetaṃ snaihikaṃ dhūmamācaret//  
 
 
 Su.6.55.31  surāṃ sauvarcalavatīṃ bījapūrarasānvitām/ 
 chardyāghātaṃ yathādoṣaṃ samyak snehādibhirjayet//  
 
 
 Su.6.55.32  sakṣāralavaṇopetamabhyaṅgaṃ cātra dāpayet/ 
 bastiśuddhikarāvāpaṃ caturguṇajalaṃ payaḥ//  
 
 
 Su.6.55.33  āvārināśāt kvathitaṃ pītavantaṃ prakāmataḥ/ 
  ramayeyuḥ †  priyā
                            nāryaḥ śukrodāvartinaṃ naram//  
 
 
 Su.6.55.34  kṣudvighāte hitaṃ snigdhamuṣṇamalpaṃ ca
                            bhojanam/ 
 tṛṣṇāghāte pibenmanthaṃ yavāgūṃ vā+api śītalām//  
 
 
 Su.6.55.35  bhojyo rasena viśrāntaḥ śramaśvāsāturo
                            naraḥ/ 
 nidrāghāte pibet kṣīraṃ svapyācceṣṭakathā †  naraḥ//  
 
 
 Su.6.55.36  ādhmānādyeṣu rogeṣu yathāsvaṃ prayateta hi/ 
 yacca yatra bhavetprāptaṃ tacca tasmin prayojayet//  
 
 
 Su.6.55.37  vāyuḥ koṣṭhānugo rūkṣaiḥ
                            kaṣāyakaṭutiktakaiḥ/ 
 bhojanaiḥ kupitaḥ sadya udāvartaṃ karoti hi//  
 
 
 Su.6.55.38  vātamūtrapurīṣāsṛkkaphamedovahāni vai/ 
 srotāṃsyudāvartayati purīṣaṃ cātivartayet//  
 
 
 Su.6.55.39  tato hṛdbastiśūlārto gauravārucipīḍitaḥ/ 
 vātamūtrapurīṣāṇi kṛcchreṇa kurute naraḥ//  
 
 
 Su.6.55.40  śvāsakāsapratiśyāyadāhamohavamijvarān/ 
 tṛṣṇāhikkāśirorogamanaḥśravaṇavibhramān//  
 
 
 Su.6.55.41  labhate ca bahūnanyān vikārān vātakopajān/ 
 taṃ tailalavaṇābhyaktaṃ snigdhaṃ svinnaṃ nirūhayet//  
 
 
 Su.6.55.42  doṣato bhinnavarcaskaṃ bhuktaṃ
                            cāpyanuvāsayet/ 
 na cecchāntiṃ vrajatyevamudāvartaḥ sudāruṇaḥ//  
 
 
 Su.6.55.43  athainaṃ bahuśaḥ svinnaṃ yuñjyāt
                            snehavirecanaiḥ/ 
 pāyayeta trivṛtpīluyavānīramlapācanaiḥ//  
 
 
 Su.6.55.44  hiṅgukuṣṭhavacāsvarjiviḍaṅgaṃ vā
                            dviruttaram/ 
 yogāvetāvudāvartaṃ śūlaṃ  † cānilajaṃ hataḥ//  
 
 
 Su.6.55.45  devadārvagnikau kuṣṭhaṃ  † śuṇṭhīṃ pathyāṃ palaṅkaṣām/ 
 pauṣkarāṇi ca mūlāni toyasyardhāḍhake pacet//  
 
 
 Su.6.55.46  pādāvaśiṣṭaṃ tat pītamudāvartamapohati/ 
 mūlakaṃ śuṣkamārdraṃ ca varṣābhūḥ pañcamūlakam//  
 
 
 Su.6.55.47  ārevataphalaṃ cāpsu paktvā tena ghṛtaṃ
                            pacet/ 
 tat pīyamānaṃ  † śāstyugramudāvartamaśeṣataḥ//  
 
 
 Su.6.55.48  vacāmativiṣāṃ kuṣṭhaṃ yavakṣāraṃ harītakīm/ 
 kṛṣṇāṃ nirdahanīṃ cāpi pibeduṣṇena vāriṇā//  
 
 
 Su.6.55.49  ikṣvākumūlaṃ madanaṃ viśalyātiviṣe vacām/ 
 kuṣṭhaṃ kiṇvāgnikau caiva pibettulyāni pūrvavat//  
 
 
 Su.6.55.50  mūtreṇa devadārvagnitriphalābṛhatīḥ pibet/ 
 yavaprasthaṃ phalaiḥ sārdhaṃ kaṇṭakāryā jalāḍhake//  
 
 
 Su.6.55.51  paktvā+ardhaprasthaśeṣaṃ tu
                            pibeddhiṅgusamanvitam/ 
 madanālābubījāni pippalīṃ sanidigdhikām//  
 
 
 Su.6.55.52  saṃcūrṇya pradhamennāḍyā viśatyetadyathā
                            gudam/ 
 cūrṇaṃ nikumbhakampillaśyāmekṣvākvagnikodbhavam//  
 
 
 Su.6.55.53  kṛtavedhanamāgadhyorlavaṇānāṃ ca sādhayet/ 
 gavāṃ mūtreṇa tā vartīḥ kārayettu gudānugāḥ/ 
 sadyaḥ śarmakarāvetau yogāvamṛtasaṃmatau// 
 
 iti suśrutasaṃhitāyāmuttaratantrāntargate kāyacikitsātantre
                        udāvartapratiṣedho nāma (saptadaśo+ādhyāyaḥ, āditaḥ)
                        pañcapañcāśattamo+adhyāyaḥ //55// 
 
 
                    ṣaṭpañcāśattamo+adhyāyaḥ/
                     Su.6.56.1  athāto
                        visūcikāpratiṣedhamadhyāyaṃ vyākhyāsyāmaḥ//  
 Su.6.56.2  yathovāca bhagavān
                        dhanvantariḥ//  
 
 Su.6.56.3  ajīrṇamāmaṃ viṣṭabdhaṃ vidagdhaṃ ca
                            yadīritam/ 
 visūcyalasakau tasmādbhaveccāpi vilambikā//  
 
 
 Su.6.56.4  sūcībhiriva gātrāṇi tudan
                            saṃtiṣṭhate+anilaḥ/ 
 yasyājīrṇena sā vaidyairucyate ti †  visūcikā//  
 
 
 Su.6.56.5  na tāṃ parimitāhārā labhante viditāgamāḥ/ 
 mūḍhāstāmajitātmāno labhante  † kaluṣāśayāḥ//  
 
 
 Su.6.56.6  mūrcchātisārau vamathuḥ pipāsā śūlaṃ
                            bhramodveṣṭanajṛmbhadāhāḥ/ 
 vaivarṇyakampau hṛdaye rujaśca bhavanti tasyāṃ śirasaśca bhedaḥ//  
 
 
 Su.6.56.7  kukṣirānahyate+atyarthaṃ pratāmyati
                            vikūjati/ 
 niruddho mārutaścāpi kukṣau †  viparidhāvati//  
 
 
 Su.6.56.8  vātavarconirodhaśca kukṣau yasya bhṛśaṃ
                            bhavet/ 
 tasyālasakamācaṣṭe  † tṛṣṇodgārāvarodhakau//  
 
 
 Su.6.56.9  duṣṭaṃ tu bhuktaṃ kaphamārutābhyāṃ pravartate
                            nordhvamadhaśca yasya/ 
 vilambikāṃ tāṃ  † bhṛśaduścikitsyāmācakṣate śāstravidaḥ purāṇāḥ//  
 
 
 Su.6.56.10  yatrasthamāmaṃ virujettameva deśaṃ viśeṣeṇa
                            vikārajātaiḥ/ 
 doṣeṇa yenāvatataṃ  † svaliṅgaistaṃ lakṣayedāmasamudbhavaiśca//  
 
 
 Su.6.56.11  yaḥ
                            śyāvadantauṣṭhanakho+alpasaṃjñaśchardyardito+abhyantarayātanetraḥ/ 
 kṣāmasvaraḥ sarvavimuktasandhiryāyānnaraḥ so+apunarāgamāya//  
 
 
 Su.6.56.12  sādhyāsu pārṣṇyordahanaṃ praśastamagnipratāpo
                            vamanaṃ ca tīkṣṇam/ 
 pakve tato+anne tu vilaṅghanaṃ syāt saṃpācanaṃ cāpi virecanaṃ ca//  
 
 
 Su.6.56.13  viśuddhadehasya hi sadya eva
                            mūrcchātisārādirupaiti śāntim/ 
 āsthāpanaṃ cāpi vadanti pathyaṃ sarvāsu yogānaparānnibodha//  
 
 
 Su.6.56.14  pathyāvacāhiṅgukaliṅgagṛñjasauvarcalaiḥ
                            sātiviṣaiśca cūrṇam/ 
 sukhāmbupītaṃ vinihantyajīrṇaṃ śūlaṃ visūcīmaruciṃ ca sadyaḥ//  
 
 
 Su.6.56.15  kṣārāgadaṃ vā lavaṇaṃ viṣaṃ vā
                            guḍapragāḍhānatha sarṣapān vā/ 
 amlena vā saindhavahiṅguyuktau sabījapūrṇau saghṛtau trivargau//  
 
 
 Su.6.56.16  kaṭutrikaṃ vā lavaṇairupetaṃ pibet
                            snuhīkṣīravimiśritaṃ tu/ 
 kalyāṇakaṃ vā lavaṇaṃ pibettu yaduktamādāvanilāmayeṣu//  
 
 
 Su.6.56.17  kṛṣṇājamodakṣavakāṇi vā+api tulyau pibedvā
                            magadhānikumbhau/ 
 dantīyuta vā magadhodbhavānāṃ kalkaṃ pibet koṣavatīrasena//  
 
 
 Su.6.56.18  uṣṇābhiradbhirmagadhodbhavānāṃ kalkaṃ
                            pibennāgarakalkayuktam/ 
 vyoṣaṃ karañjasya phalaṃ haridre mūlaṃ samaṃ cāpyatha mātuluṅgyāḥ//  
 
 
 Su.6.56.19  chāyāviśuṣkā guṭikāḥ kṛtāstā hanyurvisūcīṃ
                            nayanāñjanena/ 
 suvāmitaṃ sādhuvirecitaṃ vā sulaṅghataṃ vā manujaṃ viditvā//  
 
 
 Su.6.56.20  peyādibhirdīpanapācanīyaiḥ samyakkṣudhārtaṃ
                            samupakrameta/ 
 āmaṃ śakṛdvā nicitaṃ krameṇa bhūyo vibaddhaṃ viguṇānilena//  
 
 
 Su.6.56.21  pravartamānaṃ na yathāsvamenaṃ
                            vikāramānāhamudāharanti/ 
 tasmin bhavantyāmasamudbhave tu tṛṣṇāpratiśyāyaśirovidāhāḥ//  
 
 
 Su.6.56.22  āmāśaye śūlamatho gurutvaṃ hṛllāsa
                            udgāravighātanaṃ ca/ 
 stambhaḥ kaṭīpṛṣṭhapurīṣamūtre śūlo+atha mūrcchā  † sa śakṛdvamecca//  
 
 
 Su.6.56.23  śvāsaśca pakvāśayaje bhavanti liṅgāni
                            cātrālasakodbhavāni/ 
 āmodbhave vāntamupakrameta saṃsargabhaktakramadīpanīyaiḥ//  
 
 
 Su.6.56.24  athetaraṃ yo na śakṛdvamettamāmaṃ jayet
                            svedanapācanaiśca/ 
 visūcikāyāṃ parikīrtitāni dravyāṇi vairecanikāni yāni//  
 
 
 Su.6.56.25  tānyeva vartīrviracedvicūrṇya
                            mahiṣyajāvībhagavāṃ tu mūtraiḥ/ 
 svinnasya pāyau viniveśya tāśca cūrṇāni caiṣāṃ pradhamettu nāḍyā//  
 
 
 Su.6.56.26  mūtreṣu saṃsādhya yathāvidhānaṃ dravyāṇi
                            yānyūrdhvamadhaśca yānti/ 
 kvāthena tenāśu nirūhayecca mūtrārdhayuktena samākṣikeṇa//  
 
 
 Su.6.56.27  tribhaṇḍiyuktaṃ lavaṇaprakuñcaṃ dattvā
                            viriktakramamācarecca/ 
 eṣveva tailena ca sādhitena prāptaṃ yadi syādanuvāsayecca// 
 
 iti suśrutasaṃhitāyāmuttaratantre kāyacikitsātantre visūcikāpratiṣedho
                        nāma (aṣṭādaśo+adhyāyaḥ, āditaḥ) ṣaṭpañcāśattamo+adhyāyaḥ //56// 
 
 
                    saptapañcāśattamo+adhyāyaḥ/
                     Su.6.57.1 
                        athāto+arocakapratiṣedhamadhyāyaṃ vyākhyāsyāmaḥ//  
 Su.6.57.2  yathovāca bhagavān
                        dhanvantariḥ//  
 
 Su.6.57.3  doṣaiḥ pṛthak saha ca cittaviparyayācca
                            bhaktāyaneṣu hṛdi cāvatate pragāḍham/ 
 nānne rucirbhavati taṃ bhiṣajo vikāraṃ bhaktopaghātamiha pañcavidhaṃ
                            vadanti/// 
 
 
 
 Su.6.57.4  hṛcchūlapīḍanayutaṃ virasānanatvaṃ vātātmake
                            bhavati liṅgamarocake tu/ 
 hṛddāhacoṣabahutā mukhatiktatā ca mūrcchā satṛḍ bhavati pittakṛte
                            tathaiva//  
 
 
 Su.6.57.5  kaṇḍūgutvakaphasaṃsravasādatandrāḥ śleṣmātmake
                            madhuramāsyamarocake tu/ 
 sarvātmake pavanapittakaphā bahūni rūpāṇyathāsya hṛdaye samudīrayanti//
                         
 
 
 Su.6.57.6  saṃrāgaśokabhayaviplutacetasastu cintākṛto
                            bhavati so+aśucidarśanācca/ 
 vāte vacāmbuvamanaṃ kṛtavān pibecca snehaiḥ surābhirathavoṣṇajalena
                            cūrṇam//  
 
 
 Su.6.57.7 
                            kṛṣṇāviḍaṅgayavabhasmahareṇubhārgīrāsnailahiṅgulavaṇottamanāgarāṇām/ 
 pitte guḍāmbumadhurairvamanaṃ praśastaṃ snehaḥ
                            sasaindhavasitāmadhusarpiriṣṭaḥ//  
 
 
 Su.6.57.8  nimbāmbuvāmitavataḥ kaphaje+anupānaṃ
                            rājadrumāmbu madhunā tu sadīpyakaṃ syāt/ 
 cūrṇaṃ yaduktamathavā+anilaje tadeva sarvaiśca sarvakṛtamevamupakrameta//
                         
 
 
 Su.6.57.9 
                            drākṣāpaṭolaviḍavetrakarīranimbamūrvābhayākṣabadarāmalakendravṛkṣaiḥ/ 
 bījaiḥ karañjanṛpavṛkṣabhavaiśca piṣṭairlehaṃ pacet surabhimūtrayutaṃ
                            yathāvat//  
 
 
 Su.6.57.10  mustāṃ vacāṃ trikaṭukaṃ rajanīdvayaṃ ca bhārgīṃ
                            ca kuṣṭhamatha nirdahanīṃ ca piṣṭvā/ 
 mūtre+avije dviradamūtrayute pacedvā pāṭhāṃ tugāmativiṣāṃ rajanīṃ ca
                            mukhyām//  
 
 
 Su.6.57.11  maṇḍūkimarkamamṛtāṃ ca salāṅgalākhyāṃ mūtre
                            pacettu mahiṣasya vidhānavidvā/ 
 etānna santi caturo lihatastu lehān gulmāruciśvasanakaṇṭhahṛdāmayāśca//
                         
 
 
 Su.6.57.12  sātmyān  † svadeśaracitān vividhāṃśca bhakṣyān pānāni
                            mūlaphalaṣāḍavarāgayogān/ 
 adyādrasāṃśca vividhān vividhaiḥ prakārairbhuñjīta cāpi
                            laghurūkṣamanaḥsukhāni//  
 
 
 Su.6.57.13  āsthāpanaṃ vidhivadatra virecanaṃ ca
                            kuryānmṛdūni śirasaśca virecanāni/ 
 trīṇyūṣaṇāni rajanītriphalāyutāni cūrṇīkṛtāni yavaśūkavimiśritāni//  
 
 
 Su.6.57.14  kṣaudrāyutāni
                                vitarenmukhabodhanārthamanyāni †  tiktakaṭukāni ca bheṣajāni/ 
 mustādirājataruvargadaśāṅgasiddhaiḥ kvāthairjayenmadhuyutairvividhaiśca
                            lehaiḥ//  
 
 
 Su.6.57.15  mūtrāsavairguḍakṛtaiśca tathā tvariṣṭaiḥ
                            kṣārāsavaiśca madhumādhavatulyagandhaiḥ/ 
 syādeṣa eva kaphavātahate vidhiśca śāntiṃ gate hutabhuji praśamāya
                            tasya//  
 
 
 Su.6.57.16  icchābhighātabhayaśokahate+antaragnau bhāvān
                            bhavāya vitaret khalu śakyarūpān/ 
 artheṣu  † cāpyapaciteṣu punarbhavāya paurāṇikaiḥ
                                śrutiśatairanumānayettam † //  
 
 
 Su.6.57.17  dainyaṃ gate manasi bodhanamatra śastaṃ yadyat
                            priyaṃ tadupasevyamarocake tu// 
 
 iti suśrutasaṃhitāyāmuttaratantrāntargate
                        kāyacikitsātantre+arocakapratiṣedho nāma (ekonaviṃśo+adhyāyaḥ, āditaḥ)
                        saptapañcāśattamo+adhyāyaḥ//57// 
 
 
                    aṣṭāpañcāśattamo+adhyāyaḥ/

                     
 Su.6.58.1  athāto mūtrāghātapratiṣedhamadhyāyaṃ
                            vyākhyāsyāmaḥ//  
 
 
 Su.6.58.2  yathovāca bhagavān dhanvantariḥ//  
 
 
 Su.6.58.3  vātakuṇḍalikā+aṣṭhīlā vātabastistathaiva ca/ 
 mūtrātītaḥ sajaṭharo mūtrotsaṅgaḥ kṣayastathā//  
 
 
 Su.6.58.4  mūtragranthirmūtraśukramuṣṇavātastathaiva
                            ca/ 
 mūtraukasādau dvau cāpi rogā dvādaśa kīrtitāḥ//  
 
 
 Su.6.58.5  raukṣyādvegavighātādvā vāyurantaramāśirtaḥ † / 
 mūtraṃ carati saṃgṛhya viguṇaḥ kuṇḍalīkṛtaḥ//  
 
 
 Su.6.58.6  sṛjedalpālpamathavā sarujaskaṃ śanaiḥ
                            śanaiḥ/ 
 vātakuṇḍalikāṃ taṃ tu vyādhiṃ vidyāt sudāruṇam//  
 
 
 Su.6.58.7  śakṛnmārgasya basteśca cāyurantaramāśritaḥ/ 
 aṣṭhīlāvadghanaṃ granthiṃ karotyacalamunnatam//  
 
 
 Su.6.58.8  viṇmūtranilasaṅgaśca tatrādhmānaṃ ca jāyate/ 
 vedanā ca parā bastau vātāṣṭhīleti tāṃ viduḥ//  
 
 
 Su.6.58.9  vegaṃ vidhārayedyastu mūtrasyākuśalo naraḥ/ 
 niruṇaddhi mukhaṃ tasya basterbastigato+anilaḥ//  
 
 
 Su.6.58.10  mūtrasaṅgo bhavettena bastikukṣinipīḍitaḥ/ 
 vātabastiḥ sa vijñeyo vyādhiḥ kṛcchraprasādhanaḥ//  
 
 
 Su.6.58.11  vegaṃ sandhārya mūtrasya yo bhūyaḥ
                            sraṣṭumicchati/ 
 tasya nābhyeti yadi vā kathañcitsaṃpravartate//  
 
 
 Su.6.58.12  pravāhato mandarujamalpamalpaṃ punaḥ punaḥ/ 
 mūtrātītaṃ tu taṃ vidyānmūtravegavighātajam//  
 
 
 Su.6.58.13  mūtrasya vihate vege tadudāvartahetunā/ 
 apānaḥ kupito vāyurudaraṃ pūrayedbhṛśam//  
 
 
 Su.6.58.14  nābheradhastādādhmānaṃ janayettīvravedanam/ 
 taṃ mūtrajaṭharaṃ vidyādadhaḥsrotonirodhanam//  
 
 
 Su.6.58.15  bastau vā+apyathavā nāle maṇau vā yasya
                            dehinaḥ/ 
 mūtraṃ pravṛttaṃ sajjeta  † saraktaṃ vā pravāhataḥ//  
 
 
 Su.6.58.16  sravecchanairalpamalpaṃ sarujaṃ vā+atha
                            nīrujam/ 
 viguṇānilajo vyādhiḥ sa mūtrotsaṅgasaṃjñitaḥ//  
 
 
 Su.6.58.17  rūkṣasya klāntadehasya bastisthau
                            pittamārutau/ 
 sadāhavedanaṃ kṛcchraṃ kuryātāṃ mūtrasaṃkṣayam//  
 
 
 Su.6.58.18  abhyantare bastimukhe vṛtto+alpaḥ sthira eva
                            ca/ 
 vedanāvānati  † sadā
                            mūtramārganirodhanaḥ//  
 
 
 Su.6.58.19  jāyate sahasā yasya granthiraśmarilakṣaṇaḥ/ 
 sa mūtragranthirityevamucyate  † vedanādibhiḥ//  
 
 
 Su.6.58.20  pratyupasthitamūtrastu maithunaṃ
                            yo+abhinandati/ 
 tasya mūtrayutaṃ retaḥ sahasā saṃpravartate//  
 
 
 Su.6.58.21  purastādvā+api mūtrasya paścādvā+api
                            kadācana/ 
 bhasmodakapratīkāśaṃ mūtraśukraṃ taducyate//  
 
 
 Su.6.58.22  vyāyāmādhvātapaiḥ pittaṃ bastiṃ
                            prāpyānilāvṛtam/ 
 bastiṃ meḍhraṃ gudaṃ caiva pradahan srāvayedadhaḥ//  
 
 
 Su.6.58.23  mūtraṃ hāridramathavā saraktaṃ raktameva
                            vā/ 
 kṛcchrāt pravartate jantoruṣṇavātaṃ vadanti tam//  
 
 
 Su.6.58.24  viśadaṃ pītakaṃ mūtraṃ sadāhaṃ bahalaṃ
                            tathā/ 
 śuṣkaṃ bhavati yaccāpi rocanācūrṇasannibham//  
 
 
 Su.6.58.25  mūtraukasādaṃ taṃ vidyādrogaṃ pittakṛtaṃ
                            budhaḥ/ 
 picchilaṃ saṃhataṃ śvetaṃ tathā kṛcchrapravartanam//  
 
 
 Su.6.58.26  śuṣkaṃ bhavati yaccāpi
                            śaṅkhacūrṇaprapāṇḍuram/ 
 mūtraukasāhaṃ taṃ vidyādāmayaṃ  † dvādaśaṃ kaphāt//  
 
 
 Su.6.58.27  kaṣāyakalkasarpiṃṣi bhakṣyān lehān payāṃsi
                            ca/ 
 kṣāramadyāsavasvedān(kṣāramadhvāsavasvedān) bastīṃścottarasaṃjñitān//
                         
 
 
 Su.6.58.28  vidadhyānmatimāṃstatra vidhiṃ
                            cāśmarināśanam/ 
 mūtrodāvartayogāṃśca kārtsnyenātra †  prayojayet//  
 
 
 Su.6.58.29  kalkamervārubījānāmakṣamātraṃ sasaindhavam/ 
 dhānyāmlayuktaṃ pītvaiva mūtrakṛcchrāt pramucyate//  
 
 
 Su.6.58.30  surāṃ sauvarcalavatīṃ mūtrakṛcchrī
                            pibennaraḥ/ 
 madhu māṃsopadaṃśaṃ vā pibedvā+apyatha gauḍikam//  
 
 
 Su.6.58.31  pibet kuṅkumakarṣaṃ vā madhūdakasamāyutam/ 
 rātriparyuṣitaṃ prātastathā sukhamavāpnuyāt//  
 
 
 Su.6.58.32  dāḍimāmlāṃ  † yutāṃ mukhyāmelājīrakanāgaraiḥ/ 
 pītvā surāṃ salavaṇāṃ mūtrakṛcchrāt pramucyate//  
 
 
 Su.6.58.33  pṛthakparṇyādivargasya mūlaṃ gokṣurakasya
                            ca/ 
 ardhaprasthena toyasya pacet kṣīracaturguṇam//  
 
 
 Su.6.58.34  kṣīrāvaśiṣṭaṃ tacchītaṃ  † sitākṣaudrayutaṃ pibet/ 
 naro mārutapittotthamūtraghātanivāraṇam//  
 
 
 Su.6.58.35  niṣpīḍya vāsasā samyagvarco rāsabhavājinoḥ/ 
 rasasya kuḍavaṃ tasya pibenmūtrarujāpaham//  
 
 
 Su.6.58.36  mustābhayādevadārumūrvāṇāṃ madhukasya ca/ 
 pibedakṣasamaṃ kalkaṃ mūtradoṣanivāraṇam//  
 
 
 Su.6.58.37  abhayāmalakākṣāṇāṃ kalkaṃ badarasaṃmitam/ 
 ambhasā+alavaṇopetaṃ pibenmūtrarujāpaham//  
 
 
 Su.6.58.38  udumbarasamaṃ kalkaṃ drākṣāyā jalasaṃyutam/ 
 pibet paryuṣitaṃ  † rātrau śītaṃ mūtrarujāpaham//  
 
 
 Su.6.58.39  nidigdhikāyāḥ svarasaṃ pibet
                            kuḍavasaṃmitam/ 
 mūtradoṣaharaṃ kalyamathavā kṣaudrasaṃyutam//  
 
 
 Su.6.58.40  prapīḍyāmalakānāṃ tu rasaṃ kuḍavasaṃmitam/ 
 pītvā+agadī bhavejjanturmūtradoṣarujāturaḥ//  
 
 
 Su.6.58.41  dhātrīphalarasenaivaṃ sūkṣmailāṃ vā
                            pibennaraḥ/ 
 piṣṭvā+athavā suśītena śālitaṇḍulavāriṇā//  
 
 
 Su.6.58.42  tālasya taruṇaṃ mūlaṃ trapusasya rasaṃ
                            tathā/ 
 śvetaṃ karkaṭakaṃ caiva prātastu payasā pibet//  
 
 
 Su.6.58.43  śṛtaṃ vā madhuraiḥ kṣīraṃ sarpirmiśraṃ
                            pibennaraḥ/ 
 mūtradoṣaviśuddhyarthaṃ tathaivāśmarināśanam † //  
 
 
 Su.6.58.44 
                            balāśvadaṃṣṭrākrauñcāsthikokilākṣakataṇḍulān/ 
 śataparvakamūlaṃ ca devadāru sacitrakam//  
 
 
 Su.6.58.45  akṣabījaṃ ca surayā kalkīkṛtya pibennaraḥ/ 
 mūtradoṣaviśuddhyarthaṃ tathaivāśmarināśanam † //  
 
 
 Su.6.58.46  pāṭalākṣāramāhṛtya saptakṛtvaḥ parisrutam/ 
 pibenmūtravikāraghnaṃ saṃsṛṣṭaṃ tailamātrayā//  
 
 
 Su.6.58.47  nalāśmabhedadarbhekṣutrapusairvārubījakān/ 
 kṣīre pariśṛtān tatra pibet sarpiḥ samāyutān//  
 
 
 Su.6.58.48  pāṭalyā yāvaśūkācca pāribhadrāttilādapi/ 
 kṣārodakena matimān tvageloṣaṇacūrṇakam//  
 
 
 Su.6.58.49  pibedguḍena miśraṃ vā lihyāllehān pṛthak
                            pṛthak/ 
 ata ūrdhvaṃ pravakṣyāmi mūtradoṣe kramaṃ hitam//  
 
 
 Su.6.58.50  snehasvedopapannānāṃ hitaṃ teṣu virecanam/ 
 tataḥ saṃśuddhadehānāṃ hitāścottarabastayaḥ//  
 
 
 Su.6.58.51  strīṇāmatiprasaṅgena śoṇitaṃ yasya dṛśyate † / 
 maithunoparamastasya bṛṃhaṇaśca vidhiḥ smṛtaḥ//  
 
 
 Su.6.58.52  tāmracūḍavasā tailaṃ hitaṃ cottarabastiṣu/ 
 vidhānaṃ tasya pūrvaṃ hi vyāsataḥ parikīrtitam//  
 
 
 Su.6.58.53  kṣaudrārdhapātraṃ dattvā ca pātraṃ tu
                            kṣīrasarpiṣaḥ/ 
 śarkarāyāśca cūrṇaṃ ca drākṣācūrṇaṃ ca tatsamam//  
 
 
 Su.6.58.54  svayaṅguptāphalaṃ caiva tathivekṣurakasya
                            ca/ 
 pippalīcūrṇasaṃyuktamardhabhāgaṃ prakalpayet//  
 
 
 Su.6.58.55  tadaikadhyaṃ samānīya
                            khajenābhipramanthayet/ 
 tataḥ pāṇitalaṃ cūrṇaṃ līḍhvā kṣīraṃ tataḥ pibet//  
 
 
 Su.6.58.56  etat sarpiḥ prayuñjānaḥ śuddhadeho naraḥ
                            sadā/ 
 mūtradoṣāñjayet  † sarvānanyayogaiḥ sudurjayān//  
 
 
 Su.6.58.57  jayecchoṇitadoṣāṃśca vandhyā garbhaṃ labheta
                            ca/ 
 nārī caitat prayuñjānā yonidosāt pramucyate//  
 
 
 Su.6.58.58  balā kolāsthi madhukaṃ śvadaṃṣṭrā+atha
                            śatāvarī/ 
 mṛṇālaṃ ca kaśeruśca bījānīkṣurakasya ca//  
 
 
 Su.6.58.59  sahasravīryā+aṃśumatī payasyā saha kālayā/ 
 śṛgālavinnā+atibalā bṛṃhaṇīyo gaṇastathā//  
 
 
 Su.6.58.60  etāni samabhāgāni matimān saha sādhayet/ 
 caturguṇena payasā guḍasya tulayā saha//  
 
 
 Su.6.58.61  droṇāvaśiṣṭaṃ tat pūtaṃ pacettena
                            ghṛtāḍhakam/ 
 tat siddhaṃ kalaśe sthāpyaṃ kṣaudraprasthena saṃyutam//  
 
 
 Su.6.58.62  sarpiretat prayuñjāno mūtradoṣāt
                            pramucyate/ 
 tugākṣīryāśca cūrṇāni śarkarāyāstathaiva ca//  
 
 
 Su.6.58.63  kṣaudreṇa tulyānyāloḍya praśaste+ahani
                            lehayet/ 
 tasya khādedyathāśakti mātrāṃ kṣīraṃ tataḥ pibet//  
 
 
 Su.6.58.64  śukradoṣāñjayenmartyaḥ prāśya samyak
                            suyantritaḥ/ 
 vyavāyakṣīṇaretāstu sadyaḥ saṃlabhate sukham//  
 
 
 Su.6.58.65  ojasvī balavānmartyaḥ pibenneva ca hṛṣyati/ 
 citrakaḥ sārivā caiva balā kālānusārivā//  
 
 
 Su.6.58.66  drākṣā viśālā pippalyastathā citraphalā
                            bhevet/ 
 tathaiva madhukaṃ pathyāṃ dadyādāmalakāni ca//  
 
 
 Su.6.58.67  ghṛtāḍhakaṃ pacedebhiḥ  † kalkaiḥ karṣasamanvitaiḥ/ 
 kṣīradroṇe jaladroṇe tatsiddhamavatārayet//  
 
 
 Su.6.58.68  śītaṃ parisrutaṃ caiva
                            śarkarāprasthasaṃyutam/ 
 tugākṣīryāśca tat sarvaṃ matimān parimiśrayet//  
 
 
 Su.6.58.69  tato mitaṃ pibetkāle yathādoṣaṃ yathābalam/ 
 vātaretāḥ śleṣmaretāḥ pittaretāstu yo bhavet//  
 
 
 Su.6.58.70  raktaretā granthiretāḥ
                            pibedicchannarogatām/ 
 jīvanīyaṃ ca vṛṣyaṃ ca sarpiretadbalāvaham//  
 
 
 Su.6.58.71 
 † prakṣāhitaṃ ca
                            dhanyaṃ ca sarvarogāpahaṃ śivam/ 
 sarpiretat prayuñjānā strī garbhaṃ labhate+acirāt//  
 
 
 Su.6.58.72  asṛgdoṣāñjayeccāpi yonidoṣāṃśca saṃhatān/ 
 mūtradoṣeṣu sarveṣu kuryādetaccikitsitam// 
 
 iti suśrutasaṃhitāyāmuttaratantrāntargate kāyacikitsātantre
                        mūtrāghātapratiṣedho nāma (viṃśo+adhyāyaḥ, āditaḥ) aṣṭapañcāśattamo+adhyāyaḥ
                        //58// 
 
 
                    ūnaṣaṣṭitamo+adhyāyaḥ/
                     Su.6.59.1  athāto
                        mūtrakṛcchrapratiṣedhamadhyāyaṃ vyākhyāsyāmaḥ//  
 Su.6.59.2  yathovāca bhagavān
                        dhanvantariḥ//  
 
 Su.6.59.3  vātena pittena kaphena sarvaistathā+ābhighātaiḥ
                            śakṛdaśmarībhyām/ 
 tathā+aparaḥ śarkarayā sukaṣṭo mūtropaghātaḥ kathito+aṣṭamastu//  
 
 
 Su.6.59.4  alpamalpaṃ samutpīḍya muṣkamehanabastibhiḥ/ 
 phaladbhiriva kṛcchreṇa vātāghātena mehati//  
 
 
 Su.6.59.5  hāridramuṣṇaṃ raktaṃ vā
                            muṣkamehanabastibhiḥ/ 
 agninā dahyamānābhaiḥ pittāghātena mehati//  
 
 
 Su.6.59.6  snigdhaṃ śuklamanuṣṇaṃ ca
                            muṣkamehanabastibhiḥ/ 
 saṃhṛṣṭaromā gurubhiḥ śleṣmāghātena mehati//  
 
 
 Su.6.59.7  dāhaśītarujāviṣṭo nānāvarṇaṃ muhurmuhuḥ/ 
 tāmyamānastu kṛcchreṇa sannipātena mehati//  
 
 
 Su.6.59.8  mūtravāhiṣu śalyena kṣateṣvabhihateṣu ca/ 
 srotaḥsu mūtrāghātastu jāyate bhṛśavedanaḥ † //  
 
 
 Su.6.59.9  vātabastestu tulyāni tasya liṅgāni lakṣayet/ 
 śakṛtastu pratīghātādvāyurviguṇatāṃ gataḥ//  
 
 
 Su.6.59.10  ādhmānaṃ ca saśūlaṃ ca mūtrasaṅgaṃ karoti
                            hi/ 
 aśmarīhetukaḥ pūrvaṃ mūtraghāta udāhṛtaḥ//  
 
 
 Su.6.59.11  aśmarī śarkarā caiva  † tulye saṃbhavalakṣaṇaiḥ/ 
 śarkarāyā viśeṣaṃ tu śṛṇu kīrtayato mama//  
 
 
 Su.6.59.12  pacyamānasya pittena bhidyamānasya vāyunā/ 
 śleṣmaṇo+avayavā bhinnāḥ śarkarā iti saṃjñitāḥ//  
 
 
 Su.6.59.13  hṛtpīḍā vepathuḥ śūlaṃ kukṣau †  vahniḥ
                            sudurbalaḥ/ 
 tābhirbhavati mūrcchā ca mūtrāghātaśca dāruṇaḥ//  
 
 
 Su.6.59.14  mūtraveganirastāsu tāsu śāmyati vedanā/ 
 † yāvadanyā
                            punarnaiti guḍikā srotaso mukham//  
 
 
 Su.6.59.15  śarkarāsaṃbhavasyaitanmūtrāghātasya
                            lakṣaṇam/ 
 cikitsitamathaiteṣāmaṣṭānāmapi vakṣyate//  
 
 
 Su.6.59.16  aśmarīṃ ca samāśritya yaduktaṃ prasamīkṣya
                            tat/ 
 yathādoṣaṃ prayuñjīta snehādimapi ca kramam//  
 
 
 Su.6.59.17  śvadaṃṣṭrāśmabhidau kumbhīṃ hapuṣāṃ
                            kaṇṭakārikām/ 
 balāṃ śatāvarīṃ rāsnāṃ varuṇaṃ girikarṇikām//  
 
 
 Su.6.59.18  tathā vidārigandhādiṃ saṃhṛtya traivṛtaṃ
                            pacet/ 
 tailaṃ ghṛtaṃ vā tat peyaṃ tena vā+apyanuvāsanam//  
 
 
 Su.6.59.19  dadyāduttarabastiṃ ca vātakṛcchropaśāntaye/ 
 śvadaṃṣṭrāsvarase tailaṃ saguḍakṣīranāgaram//  
 
 
 Su.6.59.20  paktvā tat pūrvavadyojyaṃ
                            tatrānilarujāpaham/ 
 tṛṇotpalādikākolīnyagrodhādigaṇaiḥ kṛtam(śṛtam)//  
 
 
 Su.6.59.21  pītaṃ ghṛtaṃ pittakṛcchraṃ nāśayet kṣīrameva
                            vā/ 
 dadyāduttarabastiṃ ca pittakṛcchropaśāntaye//  
 
 
 Su.6.59.22  ebhireva kṛtaḥ snehastrividheṣvapi bastiṣu/ 
 hitaṃ virecanaṃ cekṣukṣīradrākṣārasairyutam//  
 
 
 Su.6.59.23  surasoṣakamustādau varuṇādau ca  † yat kṛtam/ 
 tailaṃ tathā yavāgvādi  † kaphāghāte praśasyate//  
 
 
 Su.6.59.24  yathādoṣocchrayaṃ kuryādetāneva ca sarvaje/ 
 phalguvṛścīradarbhāśmasāracūrṇaṃ ca vāriṇā//  
 
 
 Su.6.59.25  surekṣurasadarbhāmbupītaṃ kṛcchrarujāpaham/ 
 tathā+abhighātaje kuryāt sadyovraṇacikitsitam//  
 
 
 Su.6.59.26  mūtrakṛcchre śakṛjjāte kāryā vātaharī
                            kriyā/ 
 svedāvagāhāvabhyaṅgabasticūrṇakriyāstathā//  
 
 
 Su.6.59.27  ye tvanye tu tathā kṛcchre tayoḥ proktaḥ
                            kriyāvidhiḥ// 
 
 iti suśrutasaṃhitāyāmuttaratantrāntargate kāyacikitsātantre
                        mūtrakṛcchrapratiṣedho nāma (ekaviṃśatitamo+adhyāyaḥ, āditaḥ)
                        ekonaṣaṣṭitamo+adhyāyaḥ //59// 
 
 
                    ṣaṣṭitamo+adhyāyaḥ/
                     Su.6.60.1 
                        athāto+amānuṣopasargapratiṣedhamadhyāyaṃ vyākhyāsyāmaḥ//  
 Su.6.60.2  yathovāca bhagavān
                        dhanvantariḥ//  
 
 Su.6.60.3  niśācarebhyo rakṣyastu nityameva kṣatāturaḥ/ 
 iti yat prāgabhihitaṃ vistarastasya vakṣyate//  
 
 
 Su.6.60.4  guhyānāgatavijñānamanavasthā+asahiṣṇutā/ 
 kriyā vā+amānuṣī yasmin sagrahaḥ parikīrtyate//  
 
 
 Su.6.60.5  aśuciṃ bhinnamaryādaṃ kṣataṃ vā yadi
                            vā+akṣatam/ 
 hiṃsyurhiṃsāvihārārthaṃ satkārārthamathāpi vā//  
 
 
 Su.6.60.6  asaṅkhyeyā grahagaṇā grahādhipatayastu ye/ 
 vyajyante vividhākārā bhidyante te tathā+aṣṭadhā//  
 
 
 Su.6.60.7  devāstathā śatrugaṇāśca teṣāṃ gandharvayakṣāḥ
                            pitaro bhujaṅgāḥ/ 
 rakṣāṃsi yā cāpi piśācajātireṣo+aṣṭako devagaṇo grahākhyaḥ//  
 
 
 Su.6.60.8  saṃtuṣṭaḥ śucirapi ceṣṭagandhamālyo nistandrī
                            hyavitathasaṃskṛtaprabhāṣī/ 
 tejasvī sthiranayano varapradātā brahmaṇyo bhavati naraḥ sa devajuṣṭaḥ//
                         
 
 
 Su.6.60.9  saṃsvedī dvijagurudevadoṣavaktā jihmākṣo
                            vigatabhayo vimārgadṛṣṭiḥ/ 
 santuṣṭo bhavati na cānnapānajātairduṣṭātmā bhavati ca devaśatrujuṣṭaḥ//
                         
 
 
 Su.6.60.10  hṛṣṭātmā pulinavanāntaropasevī svācāraḥ
                            priyaparigītagandhamālyaḥ/ 
 nṛtyan vai prahasati cāru cālpaśabdaṃ gandharvagrahaparipīḍito manuṣyaḥ//
                         
 
 
 Su.6.60.11  tāmrākṣaḥ priyatanuraktavastradhārī gambhīro
                                 † drutamatiralpavāk sahiṣśuḥ/ 
 tejasvī vadati ca kiṃ dadāmi kasmai yo yakṣagrahaparipīḍito manuṣyaḥ//
                         
 
 
 Su.6.60.12  pretebhyo visṛjati saṃstareṣu piṇḍān śāntātmā
                            jalamapi cāpasavyavastraḥ/ 
  māṃsepsustilaguḍapāyasābhikāmastadbhukto †  bhavati pitṛgrahābhibhūtaḥ//  
 
 
 Su.6.60.13  bhūmau yaḥ prasarati sarpavat kadācit sṛkkiṇyau
                                vilikhati † 
                            jihvayā tathaiva/ 
 nidrālurguḍamadhudugdhapāyasepsurvijñeyo bhavati bhujaṅgamena juṣṭaḥ//
                         
 
 
 Su.6.60.14  māṃsāsṛgvividhasurāvikāralipsurnirlajjo
                            bhṛśamatiniṣṭhuro+atiśūraḥ/ 
 krodhālurvipulabalo niśāvihārī śaucadviḍ bhavati ca rakṣasā gṛhītaḥ//
                         
 
 
 Su.6.60.15  uddhastaḥ kṛśaparuṣaścirapralāpī durgandho
                            bhṛśamaśucistathā+atilolaḥ/ 
 bahvāśī vijanahimāmburātrisevī  † vyāvigno bhramati rudan piśācajuṣṭaḥ//  
 
 
 Su.6.60.16  sthūlākṣastvaritagatiḥ svaphenalehī nidrāluḥ
                            patati ca kampate ca yo+ati/ 
 yaścādridviradanagādivicyutaḥ san saṃsṛṣṭo na bhavati vārdhakena juṣṭaḥ//
                         
 
 
 Su.6.60.17  devagrahāḥ paurṇamāsyāmasurāḥ
                            sandhyayorapi/ 
 gandharvāḥ prāyaśo+aṣṭamyāṃ yakṣāśca pratipadyatha//  
 
 
 Su.6.60.18  kṛṣṇakṣaye ca pitaraḥ paścamyāmapi coragāḥ/ 
 rakṣāṃsi niśi paiśācāścaturdaśyāṃ viśanti ca//  
 
 
 Su.6.60.19  darpaṇādīn yathā chāyā śītoṣṇaṃ prāṇino
                            yathā/ 
 svamaṇiṃ bhāskarasyosrā yathā dehaṃ ca dehadhṛk/ 
 viśanti ca na dṛśyante grahāstadvaccharīriṇam//  
 
 
 Su.6.60.20  tapāṃsi tīvrāṇi tathaiva dānaṃ vratāni dharmo
                            niyamāśca satyam/ 
 guṇāstathā+aṣṭāvapi teṣu nityā vyastāḥ samastāśca yathāprabhāvam//  
 
 
 Su.6.60.21  na te manuṣyaiḥ saha saṃviśanti na vā manuṣyān
                            kvacidāviśanti/ 
 ye tvāviśantīti vadanti mohātte bhūtavidyāviṣayādapohyāḥ//  
 
 
 Su.6.60.22  teṣāṃ grahāṇāṃ paricārakā ye
                            koṭīsahasrāyutapadmasaṃkhyāḥ/ 
 asṛgvasāmāṃsabhujaḥ subhīmā niśāvihārāśca tamāviśanti//  
 
 
 Su.6.60.23  niśācarāṇāṃ teṣāṃ hi ye devagaṇamāśritāḥ/ 
 te tu tatsattvasaṃsargādvijñeyāstu tadañjanāḥ//  
 
 
 Su.6.60.24  devagrahā iti punaḥ procyante+aśucayaśca †  ye/ 
 devavacca namasyante pratyarthyante ca devavat//  
 
 
 Su.6.60.25 
 † svāmiśīlakriyācārāḥ krama eṣa surādiṣu/ 
 nirṛteryā duhitarastāsāṃ sa prasavaḥ smṛtaḥ//  
 
 
 Su.6.60.26  satyatvādapavṛtteṣu vṛttisteṣāṃ gaṇaiḥ
                            kṛtā/ 
 hiṃsāvihārā ye keciddevabhāvabhupāśritāḥ † //  
 
 
 Su.6.60.27  bhūtānīti kṛtā saṃjñā teṣāṃ
                            saṃjñāpravaktṛbhiḥ/ 
 grahasaṃjñāni bhūtāni yasmādvettyanayā bhiṣak//  
 
 
 Su.6.60.28  vidyayā bhūtavidyātvamata eva nirucyate/ 
 teṣāṃ śāntyarthamanvicchan vaidyastu susamāhitaḥ//  
 
 
 Su.6.60.29  japaiḥ saniyamairhomairārabheta cikitsitum/ 
 raktāni gandhamālyāni bījāni madhusarpiṣī//  
 
 
 Su.6.60.30  bhakṣyāśca sarve sarveṣāṃ sāmānyo
                            vidhirucyate/ 
 vastrāṇi gandhamālyāni māṃsāni †  rudhirāṇi ca//  
 
 
 Su.6.60.31  yāni yeṣāṃ yatheṣṭāni tāni tebhyaḥ
                            pradāpayet/ 
 hiṃsanti manujān yeṣu prāyaśo divaseṣu tu//  
 
 
 Su.6.60.32  dineṣu teṣu deyāni tadbhūtavinivṛttaye/ 
 devagrahe devagṛhe hutvā+agniṃ prāpayed(dāpayed)balim//  
 
 
 Su.6.60.33  kuśasvastikapūpājyacchatrapāyasasaṃbhṛtam/ 
 asurāya yathākālaṃ vidadhyāccatvarādiṣu//  
 
 
 Su.6.60.34  gandharvasya gavāṃ madhye  † madyamāṃsāmbujāṅgalam/ 
 hṛdye veśmani yakṣasya kulmāṣāsṛksurādibhiḥ//  
 
 
 Su.6.60.35  atimuktakakundābjaiḥ puṣpaiśca
                            vitaredbalim/ 
 nadyāṃ pitṛgrahāyeṣṭaṃ kuśāstaraṇabhūṣitam//  
 
 
 Su.6.60.36  tatraivopahareccāpi nāgāya vividhaṃ balim/ 
 catuṣpathe rākṣasasya bhīmeṣu gahaneṣu vā//  
 
 
 Su.6.60.37  śūnyāgāre piśācasya tīvraṃ balimupāharet/ 
 pūrvamācaritairmantrairbhūtavidyānidarśitaiḥ//  
 
 
 Su.6.60.38  na śakyā balibhirjetuṃ yogaistān
                            samupācaret/ 
 ajarkṣacarmaromāṇi śalyakolūkayostathā//  
 
 
 Su.6.60.39  hiṅguṃ mūtraṃ ca bastasya dhūmamasya
                            prayojayet/ 
 etena śāmyati kṣipraṃ balavānapi yo grahaḥ//  
 
 
 Su.6.60.40  gajāhvapippalīmūlavyoṣāmalakasarṣapān/ 
  godhānakulamārjāraṛṣyapittaprapeṣitān † //  
 
 
 Su.6.60.41  nasyābhyañjanasekeṣu
                            vidadhyādyogatattvavit/ 
 svarāśvāśvatarolūkakarabhaśvaśṛgālajam//  
 
 
 Su.6.60.42  purīṣaṃ  † gṛdhrakākānāṃ varāhasya ca peṣayet/ 
 bastamūtreṇa tatsiddhaṃ tailaṃ syāt pūrvavaddhitam//  
 
 
 Su.6.60.43  śirīṣabījaṃ laśunaṃ śuṇṭhīṃ siddhārthakaṃ
                            vacām/ 
 mañjiṣṭhāṃ rajanīṃ kṛṣṇāṃ bastamūtreṇa peṣayet//  
 
 
 Su.6.60.44  vartyaśchāyāviśuṣkāstāḥ sapittā
                            nayanāñjanam/ 
 naktamālaphalaṃ vyoṣaṃ mūlaṃ śyonākabilvayoḥ//  
 
 
 Su.6.60.45  haridre ca kṛtā vartyaḥ
                            pūrvavannayanāñjanam/ 
 saindhavaṃ kaṭukāṃ hiṅguṃ vayaḥsthāṃ ca vacāmapi/ 
 bastamūtreṇa saṃpiṣṭaṃ matsyapittena pūrvavat//  
 
 
 Su.6.60.46  ye ye grahā na sidhyanti sarveṣāṃ
                            nayanāñjanam/ 
 pūrāṇasarpirlaśunaṃ hiṅgu siddhārthakaṃ vacā//  
 
 
 Su.6.60.47  golomī cājalomī ca bhūtakeśī jaṭā tathā/ 
 kukkuṭā sarpagandhā ca tathā kāṇavikāṇike//  
 
 
 Su.6.60.48  vajraproktā †  vayaḥsthā ca śṛṅgī mohanavallikā/ 
 arkamūlaṃ trikaṭukaṃ latā srotojamañjanam//  
 
 
 Su.6.60.49  naipālī haritālaṃ ca rakṣoghnā ye ca
                            kīrtitāḥ/ 
 siṃhavyāghrarkṣamārjāradvīpivājigavāṃ tathā//  
 
 
 Su.6.60.50  śvāvicchalyakagodhānāmuṣṭrasya nakulasya
                            ca/ 
 viṭtvagromavasāmūtraraktapittanakhādayaḥ//  
 
 
 Su.6.60.51  asmin varge bhiṣak kuryāttailāni ca ghṛtāni
                            ca/ 
 pānābhyañjananasyeṣu tāni yojyāni jānatā//  
 
 
 Su.6.60.52  avapīḍe+añjane caiva vidadhyādguṭikīkṛtam/ 
 vidadhīta parīṣeke kvathitaṃ cūrṇitaṃ tathā//  
 
 
 Su.6.60.53  uddhūlane ślakṣṇapiṣṭaṃ pradehe
                            cāvacārayet/ 
 eṣa sarvavikārāṃstu mānasānaparājitaḥ//  
 
 
 Su.6.60.54  hanyādalpena kālena snehādirapi ca  † kramaḥ/ 
 na  † cācaukṣaṃ
                            prayuñjīta prayogaṃ devatāgrahe//  
 
 
 Su.6.60.55  ṛte piśācādanyatra pratikūlaṃ na cācaret/ 
 vaidyāturau nihanyuste dhruvaṃ kruddhā majaujasaḥ//  
 
 
 Su.6.60.56  hitāhitīye yaccoktaṃ nityameva samācaret/ 
 tataḥ prāpsyati siddhiṃ ca yaśaśca vipulaṃ bhiṣak// 
 
 iti suśrutasaṃhitāyāmuttaratantrāntargate nāma (prathamo+adhyāyaḥ,
                        āditaḥ) ṣaṣṭitamo+adhyāyaḥ //60// 
 
 
                    ekaṣaṣṭitamo+adhyāyaḥ/
                     Su.6.61.1 
                        athāto+apasmārapratiṣedhamadhyāyaṃ vyākhyāsyāmaḥ//  
 Su.6.61.2  yathovāca bhagavān
                        dhanvantariḥ//  
 
 Su.6.61.3  smṛtirbhūtārthavijñānamapaśca parivarjane/ 
 apasmāra iti proktastato+ayaṃ vyādhirantakṛt//  
 
 
 Su.6.61.4  mithyātiyogendriyārthakarmaṇāmabhisevanāt/ 
 viruddhamalināhāravihārakupitairmalaiḥ//  
 
 
 Su.6.61.5  veganigrahaśīlānāmahitāśucibhojinām/ 
 rajastamobhibhūtānāṃ gacchatāṃ ca rajasvalām//  
 
 
 Su.6.61.6  tathā kāmabhayodvegakrodhaśokādibhirbhṛśam/ 
 cetasyabhihate puṃsāmapasmāro+abhijāyate//  
 
 
 Su.6.61.7  hṛtkampaḥ śūnyatā svedo dhyānaṃ mūrcchā
                            pramūḍhatā/ 
 nidrānāśaśca tasmiṃstu bhaviṣyati bhavantyatha//  
 
 
 Su.6.61.8  saṃjñāvaheṣu srotaḥsu doṣavyāpteṣu mānavaḥ/ 
 rajastamaḥparīteṣu mūḍho bhrāntena cetasā//  
 
 
 Su.6.61.9  vikṣipan hastapādaṃ ca
                            vijihmabhrūrvilocanaḥ/ 
 dantān khādan vaman phenaṃ vivṛtākṣaḥ patet kṣitau//  
 
 
 Su.6.61.10  alpakālānataraṃ cāpi punaḥ saṃjñāṃ labheta
                            saḥ/ 
 so+apasmāra iti proktaḥ sa ca dṛṣṭaścaturvidhaḥ//  
 
 
 Su.6.61.11  vātapittakaphairnṝṇāṃ caturthaḥ
                            sannipātataḥ/ 
 vepamāno daśan dantān śvasan phenaṃ vamannapi//  
 
 
 Su.6.61.12  yo brūyādvikṛtaṃ sattvaṃ kṛṣṇaṃ
                            māmanudhāvati/ 
 tato me cittanāśaḥ syāt so+apasmāro+anilātmakaḥ//  
 
 
 Su.6.61.13  tṛṭtāpasvedamūrcchārto dhunvannaṅgāni
                            vihvalaḥ/ 
 yo brūyādvikṛtaṃ sattvaṃ pītaṃ māmanudhāvati//  
 
 
 Su.6.61.14  tato me cittanāśaḥ syāt sa pittabhava
                            ucyate/ 
 śītahṛllāsanidrārtaḥ patan bhūmau vaman kapham//  
 
 
 Su.6.61.15  yo brūyādvikṛtaṃ sattvaṃ śuklaṃ
                            māmanudhāvati/ 
 tato me cittanāśaḥ syāt so+apasmāraḥ kaphātmakaḥ//  
 
 
 Su.6.61.16  hṛdi todastṛḍutkledastriṣvapyeteṣu
                            saṃkhyayā/ 
 pralāpaḥ kūjanaṃ kleśaḥ pratyekaṃ tu bhavediha//  
 
 
 Su.6.61.17  sarvaliṅgasamavāyaḥ sarvadoṣaprakopaje/ 
 animittāgamādvyādhergamanādakṛte+api ca//  
 
 
 Su.6.61.18  āgamāccāpyapasmāraṃ vadantyanye na doṣajam/ 
 kramopayogāddoṣāṇāṃ kṣaṇikatvāttathaiva ca//  
 
 
 Su.6.61.19  āgamādvaiśvarūpyācca sa tu nirvarṇyate
                            budhaiḥ/ 
 deve varṣatyapi yathā bhūmau bījāni kānicit//  
 
 
 Su.6.61.20  śaradi pratirohanti tathā
                            vyādhisamudbhavaḥ/ 
 sthāyinaḥ kecidalpena kālenābhipravardhitāḥ//  
 
 
 Su.6.61.21  darśayanti vikārāṃstu viśvarūpānnisargataḥ/ 
 apasmāro mahāvyādhistasmāddoṣaja eva tu//  
 
 
 Su.6.61.22  tasya kāryo vidhiḥ sarvo ya unmādeṣu
                            vakṣyate/ 
 purāṇasarpiṣaḥ pānamabhyaṅgaścaiva pūjitaḥ//  
 
 
 Su.6.61.23  upayogo grahoktānāṃ yogānāṃ tu viśeṣataḥ/ 
 tataḥ sidhyanti te sarve yogairanyaiśca sādhayet/ 
 śigrukaṭvaṅgakiṇvāhinimbatvagrasasādhitam//  
 
 
 Su.6.61.24  caturguṇe gavāṃ mūtre tailābhyañjane hitam/ 
 godhānakulanāgānāṃ pṛṣatarkṣagavāmapi//  
 
 
 Su.6.61.25  pitteṣu siddhaṃ tailaṃ ca pānābhyaṅgeṣu
                            pūjitam/ 
 tīkṣṇairubhayatobhāgaiḥ śiraścāpi viśodhayet//  
 
 
 Su.6.61.26  pūjāṃ rudrasya kurvīta tadgaṇānāṃ ca
                            nityaśaḥ/ 
 vātikaṃ bastibhiścāpi paittikaṃ tu virecanaiḥ//  
 
 
 Su.6.61.27  kaphajaṃ vamanairdhīmānapasmāramupācaret/ 
 kulatthayavakolāni śaṇabījaṃ palaṅkaṣām//  
 
 
 Su.6.61.28  jaṭilāṃ pañcamūlyau dve pathyāṃ cotkvāthya
                            yatnataḥ/ 
 bastamūtrayutaṃ sarpiḥ pacettadvātike hitam//  
 
 
 Su.6.61.29  kākolyādipratīvāpaṃ siddhaṃ ca prathame
                            gaṇe/ 
 payomadhusitāyuktaṃ ghṛtaṃ tat paittike hitam//  
 
 
 Su.6.61.30  kākolyādipratīvāpaṃ siddhaṃ ca prathame
                            gaṇe/ 
 payomadhusitāyuktaṃ ghṛtaṃ tat paittike hitam//  
 
 
 Su.6.61.31 
                            suradrumavacākuṣṭhasiddhārthavyoṣahiṅgubhiḥ/ 
 mañjiṣṭhārajanīyugmasamaṅgātriphalāmbudaiḥ//  
 
 
 Su.6.61.32  karañjabījaśairīṣagirikarṇīhutāśanaiḥ/ 
 siddhaṃ siddhārthakaṃ nāma sarpirmūtracaturguṇam//  
 
 
 Su.6.61.33  kṛmikuṣṭhagaraśvāsabalāsaviṣamajvarān/ 
 sarvabhūtagrahonmādānapasmārāṃśca nāśayet//  
 
 
 Su.6.61.34 
                            daśamūlendravṛkṣatvaṅmūrvābhārgīphalatrikaiḥ/ 
 śampākaśreyasīsaptaparṇāpāmārgaphalgubhiḥ//  
 
 
 Su.6.61.35  śṛtaiḥ kalkaiśca
                            bhūnimbapūtīkavyoṣacitrakaiḥ/ 
 trivṛtpāṭhāniśāyugmasārivādvayapauṣkaraiḥ//  
 
 
 Su.6.61.36  kaṭukāyāsadantyugrānīlinīkrimiśatrubhiḥ † / 
 sarpirebhiśca gokṣīradadhimūtraśakṛdrasaiḥ//  
 
 
 Su.6.61.37  sādhitaṃ pañcagavyākhyaṃ
                            sarvāpasmārabhūtanut/ 
 cāturthakakṣayaśvāsānunmādāṃśca niyacchati//  
 
 
 Su.6.61.38  bhārgīśṛte pacet kṣīre śālitaṇḍulapāyasam/ 
 tryahaṃ śuddhāya taṃ bhoktuṃ varāhāyopakalpayet//  
 
 
 Su.6.61.39  jñātvā ca madhurībhūtaṃ taṃ
                            viśasyānnamuddharet/ 
 trīn bhāgāṃstasya cūrṇasya kiṇvabhāgena saṃsṛjet//  
 
 
 Su.6.61.40  maṇḍodakārthe deyaśca bhārgīkvāthaḥ
                            suśītalaḥ/ 
 śuddhe kumbhe nidadhyācca saṃbhāraṃ taṃ surāṃ tataḥ//  
 
 
 Su.6.61.41  jātagandhāṃ jātarasāṃ pāyayedāturaṃ bhiṣak/ 
 sirāṃ vidhyedatha prāptāṃ maṅgalyāni ca dhārayet// 
 
 iti susrutasaṃhitāyāmuttaratantrāntargate
                        bhūtavidyātantre+apasmārapratiṣedho nāma (dvitīyo+adhyāyaḥ, āditaḥ)
                        ekaṣaṣṭitamo+adhyāyaḥ //61// 
 
 
                    dviṣaṣṭitamo+adhyāyaḥ/
                     Su.6.62.1  athāta unmādapratiṣedhamadhyāyaṃ
                        vyākhyāsyāmaḥ//  
 Su.6.62.2  yathovāca bhagavān
                        dhanvantariḥ//  
 
 Su.6.62.3  madayantyuddhatā(madayantyudgatā) doṣā
                                yasmādunmārgamāśritāḥ † / 
 mānaso+ayamato vyādhirunmāda iti kīrtitaḥ † //  
 
 
 Su.6.62.4  ekaikaśaḥ †  samastaiśca doṣairatyarthamūrcchitaiḥ/ 
 mānasena ca duḥkhena sa pañcavidha ucyate//  
 
 
 Su.6.62.5  viṣādbhavati ṣaṣṭhaśca yathāsvaṃ tatra
                            bheṣajam/ 
 sa cāpravṛddhastaruṇo madasaṃjñāṃ bibharti ca//  
 
 
 Su.6.62.6  mohodvegau svanaḥ śrotre
                            gātrāṇāmapakarṣaṇam/ 
 atyutsāho+aruciścānne svapne kaluṣabhojanam † //  
 
 
 Su.6.62.7  vāyunonmathanaṃ cāpi  † bhramaścakragatasya vā/ 
 yasya syādacireṇaiva unmādaṃ so+adhigacchati//  
 
 
 Su.6.62.8  rūkṣacchaviḥ paruṣavāgdhamanītato vā  † śītāturaḥ kṛśatanuḥ
                            sphuritāṅgasandhiḥ/ 
 āsphoṭayasyaṭati gāyati nṛtyaśīlo vikrośati bhramati cāpyanilaprakopāt//
                         
 
 
 Su.6.62.9  tṛṭsvedadāhabahulo
                            bahubhigvinidrāśchāyāhimānilajalāntavihārasevī/ 
 tīkṣṇo himāmbuni caye+api sa vahniśaṅkī pittāddivā nabhasi paśyati
                            tārakāśca//  
 
 
 Su.6.62.10  chardyagnisādasadanārucikāsayukto
                            yoṣidviviktaratiralpamatipracāraḥ/ 
 nidrāparo+alpakathano+alpabhuguṣṇasevī rātrau bhṛśaṃ bhavati cāpi
                            kaphaprakopāt//  
 
 
 Su.6.62.11  sarvātmake pavanapittakaphā yathāsvaṃ
                            saṃharṣitā iva ca liṅgamudīrayanti//  
 
 
 Su.6.62.12 
                            caurairnarendrapuruṣairaribhistathā+anyairvitrāsitasya
                            dhanabāndhavasaṃkṣayādvā/ 
 gāḍhaṃ kṣate manasi ca priyayā riraṃsorjāyeta cotkaṭataro manaso
                            vikāraḥ//  
 
 
 Su.6.62.13  citraṃ sa jalpati manonugataṃ visaṃjño
                            gāyatyatho hasati roditi  † mūḍhasaṃjñaḥ/ 
 raktekṣaṇo hatabalendriyabhāḥ sudīnaḥ śyāvānano viṣakṛto † +atha bhavet
                            parāsuḥ//  
 
 
 Su.6.62.14  snigdhaṃ svinnaṃ tu manujamunmādārtaṃ
                            viśodhayet/ 
 tīkṣṇairubhayatobhāgaiḥ śirasaśca virecanaiḥ//  
 
 
 Su.6.62.15  vividhairavapīḍaiśca sarṣapasnehasaṃyutaiḥ/ 
 yojayitvā tu taccūrṇaṃ ghrāṇe  † tasya prayojayet//  
 
 
 Su.6.62.16  satataṃ dhūpayeccainaṃ śvagomāṃsaiḥ
                            supūtibhiḥ/ 
 sarṣapānāṃ ca tailena nasyābhyaṅgau hitau sadā//  
 
 
 Su.6.62.17  darśayedadbhutānyasya vadennāśaṃ priyasya
                            vā/ 
 bhīmākārairnarairnāgairdāntairvyālaiśca nirviṣaiḥ//  
 
 
 Su.6.62.18  bhīṣayet saṃyataṃ pāśaiḥ kaśābhirvā+atha
                            tāḍayet/ 
 yantrayitvā suguptaṃ vā trāsayettaṃ tṛṇāgninā//  
 
 
 Su.6.62.19  jalena tarjayedvā+api
                            rajjughātairvibhāvayet/ 
 balavāṃścāpi saṃrakṣet jale+antaḥ parivāsayet/ 
 pratudedārayā cainaṃ marmāghātaṃ vivarjayet/ 
 veśmano+antaḥ praviśyainaṃ rakṣaṃstadveśma dīpayet//  
 
 
 Su.6.62.20  sāpidhāne  † jaratkūpe satataṃ vā nivāsayet/ 
 tryahāttryahādyavāgūśca  † tarpaṇān vā pradāpayet//  
 
 
 Su.6.62.21  kevalānambuyuktān vā kulmāṣān vā
                            bahuśrutaḥ/ 
 hṛdyaṃ yaddīpanīyaṃ ca tatpathyaṃ tasya bhojayet(yojayet)//  
 
 
 Su.6.62.22 
                            (viḍaṅgatriphalāmustamañjiṣṭhādāḍimotpalaiḥ/ 
 śyāmailavālukailābhiścandanāmaradārubhiḥ//  
 
 
 Su.6.62.23  barhiṣṭharajanīkuṣṭhaparṇinīsārivādvayaiḥ/ 
 hareṇukātrivṛddantīvacātālīsakeśaraiḥ//  
 
 
 Su.6.62.24  dvikṣīraṃ sādhitaṃ sarpirmālatīkusumaiḥ
                            saha/ 
 gulmakāsajvaraśvāsakṣayonmādanivāraṇam//  
 
 
 Su.6.62.25  etadeva hi saṃpakvaṃ jīvanīyopasaṃbhṛtam/ 
 caturguṇena dugdhena mahākalyāṇamucyate//  
 
 
 Su.6.62.26  apasmāraṃ grahaṃ śoṣaṃ klaibyaṃ
                            kārśyamabījatām/ 
 ghṛtametannihantyāśu ye cādau gaditā gadāḥ//  
 
 
 Su.6.62.27 
                            barhiṣṭhakuṣṭhamañjiṣṭhākaṭukailāniśāhvayaiḥ/ 
 tagaratriphalāhiṅguvājigandhāmaradrumaiḥ//  
 
 
 Su.6.62.28  vacā+ajamodākākolīmedāmadhukapadmakaiḥ/ 
 saśarkaraṃ hitaṃ sarpiḥ pakvaṃ kṣīracaturguṇam//  
 
 
 Su.6.62.29  bālānāṃ grahajuṣṭānāṃ puṃsāṃ
                            duṣṭālparetasām/ 
 khyātaṃ phalaghṛtaṃ strīṇāṃ vandhyānāṃ cāśu garbhadam//)  
 
 
 Su.6.62.30  brahmīmaindrīṃ viḍaṅgāni vyoṣaṃ hiṅgu surāṃ
                            jaṭhām/ 
 viṣaghnīṃ laśunaṃ rāsnāṃ viśalyāṃ surasāṃ vacām//  
 
 
 Su.6.62.31  jyotiṣmatīṃ  † nāgaraṃ ca anantāmabhayāṃ tathā/ 
 saurāṣṭrīṃ ca samāṃśāni  † gajamūtreṇa peṣayet//  
 
 
 Su.6.62.32  chāyāviśuṣkāstadvartīryojayedvidhikovidaḥ/ 
 avapīḍe+añjane+abhyaṅge nasye dhūme pralepane//  
 
 
 Su.6.62.33  uropāṅgalalāṭeṣu sirāścāsya vimokṣayet/ 
 apasmārakriyāṃ cāpi grahoddiṣṭāṃ ca kārayet//  
 
 
 Su.6.62.34  śāntadoṣaṃ viśuddhaṃ ca
                            snehabastibhirācaret/ 
 unmādeṣu ca sarveṣu kuryāccattaprasādanam/ 
 mṛdupūrvāṃ made+apyevaṃ kriyāṃ mṛdvīṃ prayojayet//  
 
 
 Su.6.62.35  śokaśalyaṃ vyapanayedunmāde pañcame bhiṣak/ 
 viṣaje mṛdupūrvāṃ ca viṣaghnīṃ kārayet kriyām// 
 
 iti suśrutasaṃhitāyāmuttaratantrāntargate bhūtavidyātantre
                        unmādapratiṣedho nāma (tṛtīyo+adhyāyaḥ, āditaḥ) dviṣaṣṭitamo+adhyāyaḥ
                        //62// 
 
 
                    triṣaṣṭitamo+adhyāyaḥ/
                     Su.6.63.1  athāto rasabhedavikalpamadhyāyaṃ
                        vyākhyāsyāmaḥ//  
 Su.6.63.2  yathovāca bhagavān
                        dhanvantariḥ//  
 
 Su.6.63.3  doṣāṇāṃ pañcadaśadhā prasaro+abhihitastu
                            yaḥ/ 
 triṣaṣṭyā rasabhedānāṃ tatprayojanamucyate//  
 
 
 Su.6.63.4  avidagdhā vidagdhāśca bhidyante te
                            triṣaṣṭidhā/ 
 rasabhedatriṣaṣṭiṃ tu vīkṣya vīkṣyāvacārayet//  
 
 
 Su.6.63.5 
 † ekaikenānugamanaṃ
                            bhāgaśo yadudīritam/ 
 † doṣāṇāṃ tatra
                            matimān triṣaṣṭiṃ tu prayojayet//  
 
 
 Su.6.63.6  yathākramapravṛttānāṃ dvikeṣu madhuro rasaḥ/ 
 pañcānukramate yogānamlaścatura eva tu//  
 
 
 Su.6.63.7  trīṃścānugacchati raso lavaṇaḥ kaṭuko
                            dvayam/ 
 tiktaḥ kaṣāyamanveti te dvikā daśa pañca ca//  
 
 
 Su.6.63.8  tadyathā madhurāmlaḥ, madhuralavaṇaḥ,
                            madhurakaṭukaḥ, madhuratiktaḥ, madhurakaṣāyaḥ, ete pañcānukrāntā
                            madhureṇa; amlalavaṇaḥ, amlakaṭukaḥ, amlatiktaḥ, amlakaṣāyaḥ, ete
                            catvāro+anukrāntā amlena; lavaṇakaṭukaḥ, lavaṇatiktaḥ, lavaṇakaṣāyaḥ,
                            ete trayo+anukāntā lavaṇena; kaṭutiktaḥ, kaṭukaṣāyaḥ, dvāvetāvanukrāntau
                            kaṭukena; tiktakaṣāyaḥ eka evānukrāntastiktena;  † evamete pañcadaśa dvikasaṃyogā
                            vyākhyātāḥ//  
 
 
 Su.6.63.9  trikān vakṣyāmaḥ ādau prayujyamānastu madhuro
                            daśa gacchati/ 
 ṣaṭamlo lavaṇastasmādardhamekaṃ tathā †  kaṭuḥ//  
 
 
 Su.6.63.10  tadyathā madhurāmlalavaṇaḥ, madhurāmlakaṭukaḥ,
                            madhurāmlatiktaḥ, madhurāmalakaṣāyaḥ, madhuralavaṇakaṭukaḥ,
                            madhuralavaṇātiktaḥ, madhuralavaṇakaṣāyaḥ, madhurakaṭukatiktaḥ,
                            madhurakaṭukaṣāyaḥ, madhuratiktakaṣāyaḥ, evameṣāṃ daśānāṃ
                            trikasaṃyogānāmādau madhuraḥ prayujyate; amlalavaṇakaṭukaḥ,
                            amlalavaṇatiktaḥ, amlalavaṇakaṣāyaḥ, amlakaṭutiktaḥ, amlakaṭukaṣāyaḥ,
                            amlatiktakaṣāyaḥ, evameṣāṃ ṣaṇṇāmādāvamlaḥ prayujyate; lavaṇakaṭutiktaḥ,
                            lavaṇakaṭukaṣāyaḥ, lavaṇatiktakaṣāyaḥ, evameṣāṃ trayāṇāmādau lavaṇaḥ
                            prayujyate; kaṭutiktakaṣāyaḥ, evamekasyādau kaṭukaḥ prayujyate; evamete
                            trikasaṃyogā viṃśatirvyākhyātāḥ//  
 
 
 Su.6.63.11  catuṣkān vakṣyāmaḥ/ 
 catuṣkarasasaṃyogānmadhuro daśa gacchati/ 
 caturo+amlo+anugacchecca lavaṇastvekameva tu//  
 
 
 Su.6.63.12  madhurāmlalavaṇakaṭukaḥ,
                            madhurāmlalavaṇatiktaḥ, madhurāmlalavaṇakaṣāyaḥ, madhurāmlakaṭukatiktaḥ,
                            madhurāmlakaṭukaṣāyaḥ, madhurāmlatiktakaṣāyaḥ,
                            madhuralavaṇakaṭukatiktaḥ, madhuralavaṇakaṭukaṣāyaḥ,
                            madhuralavaṇatiktakaṣāyaḥ, madhurakaṭutiktakaṣāyaḥ, evameṣāṃ daśānāmādau
                            madhuraḥ prayujyate; amlalavaṇakaṭutiktaḥ, amlalavaṇakaṭukaṣāyaḥ,
                            amlalavaṇatiktakaṣāyaḥ, amlakaṭutiktakaṣāyaḥ, evameṣāṃ
                            caturṇāmādāvamlaḥ; lavaṇakaṭutiktakaṣāyaḥ, evamekasyādau lavaṇaḥ;
                            evamete catuṣkarasasaṃyogāḥ pañcadaśa kīrtitāḥ//  
 
 
 Su.6.63.13  pañcakān vakṣyāmaḥ/ 
 pañcakān pañca madhura ekamamlastu gacchati//  
 
 
 Su.6.63.14  madhurāmlalavaṇakaṭutiktaḥ,
                            madhurāmlalavaṇakaṭukaṣāyaḥ, madhurāmlalavaṇatiktakaṣāyaḥ,
                            madhurāmlakaṭutiktakaṣāyaḥ, madhuralavaṇakaṭutiktakaṣāyaḥ, evameṣāṃ
                            pañcānāmādau madhuraḥ prayujyate; amlalavaṇakaṭutiktakaṣāyaḥ,
                            evamekasyādāvamlaḥ; evamete ṣaṭ pañcakasaṃyogā vyākhyātāḥ//  
 
 
 Su.6.63.15  ṣaṭkamekaṃ vakṣyāmaḥ; ekastu ṣaṭkasaṃyogaḥ
                            madhurāmlalavaṇakaṭutiktakaṣāyaḥ; eṣa eka eva ṣaṭsaṃyogaḥ//  
 
 
 Su.6.63.16  ekaikaśca ṣaṭsā bhavanti madhuraḥ, amlaḥ,
                            lavaṇaḥ, kaṭukaḥ, tiktaḥ, kaṣāyaḥ, iti//  
 
 
 Su.6.63.17 
 † bhavati cātra eṣā
                            triṣaṣṭirvyākhyātā  † rasānāṃ rasacintakaiḥ/ 
 doṣabhedatriṣaṣṭyāṃ tu prayoktavyā vicakṣaṇaiḥ// 
 
 iti suśrutasaṃhitāyāmuttaratantre tantrabhūṣaṇādhyāyeṣu
                        rasabhedavikalpādhyāyo nāma (prathamaḥ, āditaḥ) triṣaṣṭitamo+adhyāyaḥ
                        //63// 
 
 
                    catuḥṣaṣṭitamo+adhyāyaḥ/
                     Su.6.64.1  athātaḥ svasthavṛttamadhyāyaṃ
                        vyākhyāsyāmaḥ//  
 Su.6.64.2  yathovāca bhagavān
                        dhanvantariḥ//  
 
 Su.6.64.3  sūtrasthāne samuddiṣṭaḥ svastho bhavati
                            yādṛśaḥ/ 
 tasya †  yadrakṣaṇaṃ
                            taddhi cikitsāyāḥ prayojanam//  
 
 
 Su.6.64.4  tasya yadvṛttamuktaṃ hi rakṣaṇaṃ ca
                            mayā++āditaḥ/ 
 tasminnarthaḥ samāsoktā vistareṇeha vakṣyate//  
 
 
 Su.6.64.5  yasmin yasminnṛtau ye ye doṣāḥ kupyanti
                            dehinām/ 
 teṣu teṣu pradātavyāḥ rasāste te vijānatā//  
 
 
 Su.6.64.6  praklinnatvāccharīrāṇāṃ varṣāsu bhiṣajā
                                khalu † / 
 mande+agnau kopamāyānti sarveṣāṃ †  mārutādayaḥ//  
 
 
 Su.6.64.7  tasmāt kledaviśuddhyarthaṃ doṣasaṃharaṇāya †  ca/ 
 kaṣāyatiktakaṭukai rasairyuktamapadravam//  
 
 
 Su.6.64.8  nātisnigdhaṃ nātirūkṣamuṣṇaṃ dīpanameva ca/ 
 deyamannaṃ nṛpataye yajjalaṃ coktamāditaḥ//  
 
 
 Su.6.64.9  taptāvaratamambho vā pibenmadhusamāyutam/ 
 ahni meghānilāviṣṭe+atyarthaśītāmbusaṅkule//  
 
 
 Su.6.64.10  taruṇatvādvidāhaṃ ca
                            gacchantyoṣadhayastadā/ 
 matimāṃstannimittaṃ ca nātivyāyāmamācaret//  
 
 
 Su.6.64.11  atyambupānāvaśyāyagrāmyadharmātapāṃstyajet/ 
 bhūbāṣpaparihārārthaṃ śayīta ca vihāyasi//  
 
 
 Su.6.64.12  śīte sāgnau nivāte ca guruprāvaraṇe gṛhe/ 
 yāyānnāgavadhūbhiśca praśastāgurubhūṣitaḥ//  
 
 
 Su.6.64.13  divāsvapnamajīrṇaṃ ca varjayettatra
                            yatnataḥ/ 
 sevyāḥ śaradi yatnena kaṣāyasvādutiktakāḥ//  
 
 
 Su.6.64.14  kṣīrekṣuvikṛtikṣaudraśālimudgādijāṅgalāḥ/ 
 śvetasrajaścandrapādāḥ pradoṣe laghu cāmbaram//  
 
 
 Su.6.64.15  salilaṃ ca prasannatvāt sarvameva tadā
                            hitam/ 
 saraḥsvāplavanaṃ caiva kamalotpalaśāliṣu//  
 
 
 Su.6.64.16  pradoṣe śaśinaḥ pādāścandanaṃ cānulepanam/ 
 tiktasya sarpiṣaḥ pānairasṛksrāvaiśca yuktitaḥ//  
 
 
 Su.6.64.17  varṣāsūpacitaṃ pittaṃ hareccāpi virecanaiḥ/ 
 nopeyāttīkṣṇamamloṣṇaṃ kṣāraṃ svapnaṃ divā++ātapam//  
 
 
 Su.6.64.18  rātrau jāgagṇaṃ caiva maithunaṃ cāpi
                            varjayet/ 
 ( † svāduśītajalaṃ
                            medhyaṃ śucisphaṭikanirmalam//  
 
 
 Su.6.64.19 
                            śaraccandrāṃśunirdhautamagastyodayanirviṣam/ 
 prasannatvācca salilaṃ sarvameva tadā hitam//  
 
 
 Su.6.64.20  sacandanaṃ sakarpūraṃ vāsaścāmalinaṃ laghu/ 
 bhajecca śāradaṃ mālyaṃ sīdhoḥ pānaṃ ca yuktitaḥ//  
 
 
 Su.6.64.21  pittapraśamanaṃ yacca tacca sarvaṃ
                            samācaret/ 
 ) ( † hemantaḥ śītalo
                            rūkṣo mandasūryo+anilākulaḥ//  
 
 
 Su.6.64.22  tatastu śītamāsādya vāyustatra prakupyati/ 
 koṣṭhasthaḥ śītasaṃsparśādantaḥpiṇḍīkṛto+analaḥ//  
 
 
 Su.6.64.23  rasamucchoṣayatyāśu tasmāt snigdhaṃ tadā
                            hitam/ 
 ) hemante lavaṇakṣāratiktāmlakaṭukotkaṭam//  
 
 
 Su.6.64.24  sasarpistailamahimaśanaṃ hitamucyate/ 
 tīkṣṇānyapi ca pānāni pibedagurubhūṣitaḥ † //  
 
 
 Su.6.64.25  tailāktasya sukhoṣṇe ca
                            vārikoṣṭhe+avagāhanam/ 
 sāṅgārayāne mahati kauśeyāstaraṇāstṛte//  
 
 
 Su.6.64.26  śayīta śayane taistairvṛto garbhagṛhodare/ 
 strīḥ śliṣṭvā+agurudhūpāḍhyāḥ pīnorujaghanastanīḥ//  
 
 
 Su.6.64.27  prakāmaṃ ca niṣeveta maithunaṃ tarpito
                            nṛpaḥ/ 
 ( † madhuraṃ
                            tiktakaṭukamamlaṃ lavaṇameva ca//  
 
 
 Su.6.64.28  annapānaṃ tilān māṣāñchākāni ca dadhīni ca/ 
 tathekṣuvikṛtīḥ śālīn sugandhāṃśca navānapi//  
 
 
 Su.6.64.29  prasahānūpamāṃsāni kravyādabilaśāyinām/ 
 audakānāṃ plavānāṃ ca pādināṃ copasevayet//  
 
 
 Su.6.64.30  madyāni ca prasannāni yacca kiñcit
                            balapradam/ 
 kāmatastanniṣeveta puṣṭimicchan himāgame//  
 
 
 Su.6.64.31  divāsvapnamajīrṇaṃ ca varjayettatra
                            yatnataḥ/ 
 ) eṣa eva vidhiḥ kāryaḥ śiśire samudāhṛtaḥ//  
 
 
 Su.6.64.32  ( † hemante nicitaḥ śleṣmā śaityācchītaśarīriṇām/ 
 auṣṇyādvasante kupitaḥ kurute ca gadān bahūn//  
 
 
 Su.6.64.33  tato+amlamadhurasnigdhalavaṇāni gurūṇi ca/ 
 varjayedvamanādīni karmāṇyapi ca kārayet//  
 
 
 Su.6.64.34  ṣaṣṭikānnaṃ yavāñchītān mudgān
                            nīvārakodravān/ 
 lāvādiviṣkirarasairdadyādyūsaiśca yuktitaḥ//  
 
 
 Su.6.64.35  paṭolanimbavārtākatiktakaiśca himātyaye/ 
 sevenmadhvāsavāriṣṭān sīdhumādhvīkamādhavān//  
 
 
 Su.6.64.36  vyāyāmamañjanaṃ dhūmaṃ tīkṣṇaṃ ca
                            kavalagraham/ 
 sukhāmbunā ca sarvārthān seveta kusumāgame//)  
 
 
 Su.6.64.37  tīkṣṇarūkṣakaṭukṣārakaṣāyaṃ koṣṇamadravam/ 
 yavamudgamadhuprāyaṃ vasante bhojanaṃ hitam//  
 
 
 Su.6.64.38  vyāyāmo+atra niyuddhādhvaśilānirghātajo/ 
 utsādanaṃ tathā snānaṃ vanitāḥ kānanāni ca//  
 
 
 Su.6.64.39  seveta nirhareccāpi hemantopacitaṃ kapham/ 
 śirovirekavamananirūhakavalādibhiḥ//  
 
 
 Su.6.64.40  varjayenmadhurasnigdhadivāsvapnagurudravān/ 
 vyāyāmamuṣṇamāyāsaṃ maithunaṃ pariśoṣi ca//  
 
 
 Su.6.64.41  rasāṃścāgniguṇodrikatān nidāghe
                            parivarjayet/ 
 sarāṃsi sarito vāpīrvanāni rucirāṇi ca//  
 
 
 Su.6.64.42  candanāni parārdhyāni srajaḥ
                            sakamalotpalāḥ/ 
 tālavṛntānilāhārāṃstathā śītagṛhāṇi ca//  
 
 
 Su.6.64.43  gharmakāle niṣeveta vāsāṃsi sulaghūni ca/ 
  śarkarākhaṇḍadigdhāni †  sugandhīni himāni ca//  
 
 
 Su.6.64.44  pānakāni ca seveta manthāṃścāpi saśarkarān/ 
 bhojanaṃ ca hitaṃ śītaṃ saghṛtaṃ madhuradravam//  
 
 
 Su.6.64.45  śṛtena payasā rātrau śarkarāmadhureṇa ca/ 
 pratyagrakusumākīrṇe śayane harmyasaṃsthite//  
 
 
 Su.6.64.46  śayīta candanārdrāṅgaḥ spṛśyamāno+anilaiḥ
                            sukhaiḥ/ 
 tāpātyaye hitā nityaṃ rasā ye guravastrayaḥ//  
 
 
 Su.6.64.47  payo māṃsarasāḥ koṣṇāstailāni ca ghṛtāni
                            ca/ 
 bṛṃhaṇaṃ cāpi yatkiñcidabhiṣyandi tathaiva ca//  
 
 
 Su.6.64.48  nidāghopacitaṃ caiva prakupyantaṃ
                            samīraṇam/ 
 nihanyādanilaghnena vidhinā vidhikovidaḥ//  
 
 
 Su.6.64.49  (nadījalaṃ rūkṣamuṣṇamudamanthaṃ
                            tathā++ātapam/ 
 vyāyāmaṃ ca divāsvapnaṃ vyavāyaṃ cātra varjayet//  
 
 
 Su.6.64.50  navānnarūkṣaśītāmbusaktūṃścāpi vivarjayet/ 
 yavaṣaṣṭikagodhūmān śālīṃścāpyanavāṃstathā//  
 
 
 Su.6.64.51  harmyamadhye nivāte ca bhajecchayyāṃ
                            mṛdūttarām/ 
 saviṣaprāṇiviṇmūtralālādiṣṭhīvanādibhiḥ//  
 
 
 Su.6.64.52  samāplutaṃ tadā toyamāntarīkṣaṃ viṣopamam/ 
 vāyunā viṣaduṣṭena prāvṛṣeṇyena dūṣitam//  
 
 
 Su.6.64.53  taddhi srvopayogeṣu tasmin kāle vivarjayet/ 
 ariṣṭāsavamaireyān sopadaṃśāṃstu yuktitaḥ//  
 
 
 Su.6.64.54  pibet prāvṛṣi jīrṇāṃstu rātrau tānapi
                            varjayet/ 
 nirūhairbastibhiścānyaistathā+anyairmārutāpahaiḥ//  
 
 
 Su.6.64.55  kupitaṃ śamayedvāyuṃ vārṣikaṃ
                            cācaredvidhim/ 
 ṛtāvṛtau ya etena vidhinā vartate naraḥ//  
 
 
 Su.6.64.56  ghorānṛtukṛtān rogānnāpnoti sa kadācana/ 
 ata ūrdhvaṃ dvādaśāśanapravicārān vakṣyāmaḥ/ 
 tatra
                            śīroṣṇasnigdharūkṣadravaśuṣkaikakālikadvikālikauṣadhayuktamātrāhīnadoṣapraśamanavṛttyarthāḥ//
                         
 
 
 Su.6.64.57  tṛṣṇoṣṇamadadāhārtān raktapittaviṣāturān/ 
 mūrcchārtān strīṣu ca kṣīṇān śītairannairupācaret//  
 
 
 Su.6.64.58  kaphavātamāmayāviṣṭān viriktān
                            snehapāyinaḥ/ 
 
 † aklinnakāyāṃśca
                            narānuṣṇairannairupācaret//  
 
 
 Su.6.64.59  vātikān rūkṣadehāṃśca vyavāyopahatāṃstathā/ 
 vyāyāminaścāpi narān snigdhairannairupācaret//  
 
 
 Su.6.64.60  medasā+abhiparītāṃstu  † snigdhānmehāturānapi/ 
 kaphābhipannadehāṃśca rūkṣairannairupācaret//  
 
 
 Su.6.64.61  śuṣkadehān pipāsārtān durbalānapi ca
                            dravaiḥ/ 
 praklinnakāyān vraṇinaḥ śuṣkairmehina eva ca//  
 
 
 Su.6.64.62  ekakālaṃ bhaveddeyo durbalāgnivivṛddhaye/ 
 samāgnaye tathā++āhāro dvikālamapi †  pūjitaḥ//  
 
 
 Su.6.64.63  auṣadhadveṣiṇe deyastathauṣadhasamāyutaḥ/ 
 mandāgnaye rogiṇe ca mātrāhīnaḥ praśasyate//  
 
 
 Su.6.64.64  yathartudattastvāhāro doṣapraśamanaḥ
                            smṛtaḥ/ 
 ataḥ paraṃ tu svasthānāṃ vṛttyarthaṃ sarva eva ca/ 
 pravicārānimānevaṃ dvādaśātra prayojayet † //  
 
 
 Su.6.64.65  ata ūrdhvaṃ daśauṣadhakālān vakṣyāmaḥ/ 
 † tatrābhaktaṃ
                            prāgbhaktamadhobhaktaṃ madhyebhaktamantarābhaktaṃ sabhaktaṃ sāmudgaṃ
                            muhurmuhurgrāsaṃ grāsāntaraṃ ceti daśauṣadhakālāḥ//  
 
 
 Su.6.64.66  tatrābhaktaṃ tu yat
                            kevalamevauṣadhamupayujyate//  
 
 
 Su.6.64.67  vīryādhikaṃ bhavati bheṣajamannahīnaṃ
                                hanyāttathā † ++āmayamasaṃśayamāśu caiva/ 
 † tadbālavṛddhavanitāmṛdavastu pītvā glāniṃ parāṃ
                            samupayānti balakṣayaṃ ca//  
 
 
 Su.6.64.68  prāgbhaktaṃ nāma yat prāgbhaktasyopayujyate//
                         
 
 
 Su.6.64.69  śīghraṃ vipākamupayāti balaṃ na
                            hiṃsyādannāvṛtaṃ na ca muhurvardanānnireti/ 
 prāgbhaktasevitamathauṣadhametadeva dadyācca
                            vṛddhaśiśubhīrukṛśāṅganābhyaḥ//  
 
 
 Su.6.64.70  adhobhaktaṃ nāma  † yadadho bhaktasyeti//  
 
 
 Su.6.64.71  madhyebhaktaṃ nāma yanmadhye bhaktasya pīyate//
                         
 
 
 Su.6.64.72  pītaṃ yadannamupayujya tadūrdhvakāye
                            hanyādgadān bahuvidhāṃśca balaṃ dadāti/ 
 madhye tu pītamapahantyavisāribhāvādye madhyadehamabhibhūya bhavanti
                            rogāḥ//  
 
 
 Su.6.64.73  antarābhaktaṃ  † nāma yadantarā pīyate pūrvāparayorbhaktayoḥ//
                         
 
 
 Su.6.64.74  sabhaktaṃ  † nāma yat saha bhaktena//  
 
 
 Su.6.64.75  pathyaṃ sabhaktamabalābalayorhi nityaṃ
                            taddveṣiṇāmapi tathā śiśuvṛddhayośca/ 
 hṛdyaṃ manobalakaraṃ tvatha dīpanaṃ ca pathyaṃ sadā bhavati
                            cāntarabhaktakaṃ yat//  
 
 
 Su.6.64.76  sāmudgaṃ  † nāma yadbhaktasyādāvante ca pīyate//  
 
 
 Su.6.64.77  doṣe dvidhā pravisṛte tu
                            samudgasaṃjñamādyantayoryadaśanasya niṣevyate tu//  
 
 
 Su.6.64.78 
 † muhurmuhurnāma
                            sabhaktamabhaktaṃ vā yadauṣadhaṃ muhurmuhurupayujyate//  
 
 
 Su.6.64.79  śvāse muhurmuhuratiprasṛte ca kāse hikkāvamīṣu
                            sa vadantyupayojyametat//  
 
 
 Su.6.64.80  grāsaṃ tu yatpiṇḍavyāmiśram//  
 
 
 Su.6.64.81  grāsāntaraṃ †  tu yadgrāsāntareṣu//  
 
 
 Su.6.64.82  grāseṣu †  cūrṇamabalāgniṣu dīpanīyaṃ vājīkarāṇyapi tu
                            yojayituṃ yateta/ 
 grāsāntareṣu vitaredvamanīyadhūmān śvāsādiṣu prathitadṛṣṭaguṇāṃśca
                            lehān//  
 
 
 Su.6.64.83  evamete daśauṣadhakālāḥ//  
 
 
 Su.6.64.84  visṛṣṭe viṇmūtre viśadakaraṇe dehe ca
                            sulaghau/ 
 viśuddhe codgāre hṛdi suvimale vāte ca sarati/ 
 tathā+annaśraddhāyāṃ klamaparigame kukṣau ca śithile/ 
 pradeyastvāhāro bhavati bhiṣajāṃ kālaḥ sa tu mataḥ// 
 
 iti suśrutasaṃhitāyāmuttaratantre tantrabhūṣaṇādhyāyeṣu
                        svasvavṛttādhyāyo nāma (dvitīyo+adhyāyaḥ, āditaḥ) catuḥṣaṣṭitamo+adhyāyaḥ
                        //64// 
 
 
                    pañcaṣaṣṭitamo+adhyāyaḥ/
                     Su.6.65.1  athātastantrayuktimadhyāyaṃ
                        vyākhyāsyāmaḥ//  
 Su.6.65.2  yathovāca bhagavān
                        dhanvantariḥ//  
 
 Su.6.65.3  dvātriṃśattatantrayuktayo bhavanti śāstre/ 
 tadyathā adhikaraṇaṃ, yogaḥ, padārthaḥ, hetvarthaḥ, uddeśaḥ, nirdeśaḥ,
                            upadeśaḥ, apadeśaḥ, pradeśaḥ, atideśaḥ, apavarjaḥ, vākyaśeṣaḥ,
                            arthāpattiḥ, viparyayaḥ, prasaṅgaḥ, ekāntaḥ, anekāntaḥ, pūrvapakṣaḥ,
                            nirṇayaḥ, anumataṃ, vidhānam, anāgatāvekṣaṇam, atikrāntāvekṣaṇaṃ,
                            saṃśayaḥ, vyākhyānaṃ, svasaṃjñā, nirvacanaṃ, nidarśanaṃ, niyogaḥ,
                            vikalpaḥ, samuccayaḥ, ūhyam, iti//  
 
 
 Su.6.65.4  atrāsāṃ tantrayuktīnāṃ kiṃ prayojanam ucyate
                            vākyayojanamarthayojanaṃ ca//  
 
 
 Su.6.65.5  bhavanti cātra ślokāḥ asadvādiprayuktānāṃ
                            vākyānāṃ pratiṣedhanam/ 
 svavākyasiddhirapi ca kriyate tantrayuktitaḥ † //  
 
 
 Su.6.65.6 
 † vyāktā noktāstu ye
                            hyarthā līnā ye cāpyanirmalāḥ/ 
 leśoktā ye ca † 
                            kecitsyusteṣāṃ cāpi prasādhanam//  
 
 
 Su.6.65.7  yathā+ambujavanasyārkaḥ pradīpo veśmano
                            yathā/ 
 
 † prabodhasya
                            prakāśārthaṃ tathā tantrasya yuktayaḥ//  
 
 
 Su.6.65.8  tatra yamarthamadhikṛtyocyate tadadhikaraṇaṃ;
                            yathā rasaṃ doṣaṃ vā//  
 
 
 Su.6.65.9  yena vākyaṃ yujyate sa yogaḥ/ 
 yathā tailaṃ pibeccāmṛtavallinimbahiṃsrābhayāvṛkṣakapippalībhiḥ/ 
 siddhaṃ balābhyāṃ ca sadevadāru hitāya nityaṃ galagaṇḍaroge/ 
 ityatra tailaṃ siddhaṃ pibediti prathamaṃ vaktavye tṛtīyapāde siddhamiti
                            prayuktaṃ, evaṃ dūrasthānāmapi padānāmekīkaraṇaṃ yogaḥ//  
 
 
 Su.6.65.10  yo+artho+abhihitaḥ sūtre pade  † vā sa padārthaḥ;
                            padasya padayoḥ padānāṃ vā+arthaḥ padārthaḥ; aparimitāśca padārthāḥ/ 
 yathā snehasvedāñjaneṣu nirdiṣṭeṣu dvayostrayāṇāṃ
                            vā+arthānāmupapattirdṛśyate, tatra yo+arthaḥ pūrvāparayogasiddho bhavati
                            sa grahītavyaḥ; yathā devotpattimadhyāyaṃ vyākhyāsyāma ityukte
                            sandihyate buddhiḥ katamasya  † vedasyotpattiṃ vakṣyatīti, yataḥ ṛgvedādayastu vedāḥ;
                            vida vicāraṇe, vidḷ lābhe, ityetayośca dhātvoranekārthayoḥ
                            prayogāt,tatra pūrvāparayogamupalabhya pratipattirbhavati
                            āyurvedotpattimayaṃ vivakṣuriti; eṣa padārthaḥ//  
 
 
 Su.6.65.11 
 † yadanyaduktamanyārthasādhakaṃ bhavati sa hetvarthaḥ/ 
 yathā mṛtpiṇḍo+adbhiḥ praklidyate tathā māṣadugdhaprabhṛtibhirvraṇaḥ
                            praklidyata iti//  
 
 
 Su.6.65.12  samāsavacanamuddeśaḥ/ 
 yathā śalyamiti//  
 
 
 Su.6.65.13  vistaravacanaṃ nirdeśaḥ/ 
 yathā śārīramāgantukaṃ ceti//  
 
 
 Su.6.65.14  evamityupadeśaḥ/ 
 yathā tathā na jāgṛyādrātrau divāsvapnaṃ ca varjayet iti//  
 
 
 Su.6.65.15  anena kāraṇenetyapadeśaḥ, yathā+apadiśyate
                            madhuraḥ śleṣmāṇamabhivardhayatīti//  
 
 
 Su.6.65.16  prakṛtasyātikrāntena sādhanaṃ pradeśaḥ/ 
 yathā devadattasyānena śalyamuddhṛtaṃ  † tathā yajñadattasyāpyayamuddhariṣyatīti//  
 
 
 Su.6.65.17 
 † prakṛtasyānāgatasya sāghanamatideśaḥ/ 
 yathā yato+asya vāyurūrdhvamuttiṣṭhate tenodāvartī syāditi//  
 
 
 Su.6.65.18  abhivyāpyāpakarṣaṇamapavargaḥ/ 
 yathā asvedyā viṣopasṛṣṭāḥ, anyatra kīṭaviṣāditi//  
 
 
 Su.6.65.19  yena padenānuktena vākyaṃ samāpyeta sa
                            vākyaśeṣaḥ/ 
 yathā śiraḥpāṇipādapārśvapṛṣṭhodarorasāmityukte puruṣagrahaṇaṃ vinā+api
                            gamyate puruṣasyeti//  
 
 
 Su.6.65.20  yadakīrtitamarthādāpadyate sā+arthāpattiḥ/ 
 yathā odanaṃ bhokṣye ityukte+arthādāpannaṃ bhavati nāyaṃ
                            pipāsuryavāgūmiti//  
 
 
 Su.6.65.21 
 † yadyatrābhihitaṃ
                            tasya prātilomyaṃ viparyayaḥ/ 
 yathā kṛśālpaprāṇabhīravo duścikitsyā ityukte viparītaṃ gṛhyate
                            dṛḍhādayaḥ sucikitsyā iti//  
 
 
 Su.6.65.22  prakaraṇāntareṇa  † samāpanaṃ prasaṅgaḥ, yadvā
                            prakaraṇāntarito yo+artho+ † asakṛduktaḥ samāpyate sa prasaṅgaḥ/ 
 yathā pañcamahābhūtaśarīrisamavāyaḥ puruṣastasmin kriyā so+adhiṣṭhānamiti
                            vedotpattāvabhidhāya, bhūtacintāyāṃ punaruktaṃ yato+abhihitaṃ
                            pañcamahābhūtaśarīrisamavāyaḥ puruṣa iti, sa khalveṣa
                            karmapuruṣaścikitsādhikṛta iti//  
 
 
 Su.6.65.23  ( † sarvatra) yadavadhāraṇenocyate sa ekāntaḥ/ 
 yathā trivṛdvirecayati, madanaphalaṃ vāmayati (eva)//  
 
 
 Su.6.65.24  kvacittathā kvacidanyatheti yaḥ
                            so+anekāntaḥ/ 
 yathā kecidācāryā bruvate dravyaṃ pradhānaṃ, kecidrasaṃ, kecidvīryaṃ
                            kecidvipākamiti//  
 
 
 Su.6.65.25  ākṣepapūrvakaḥ praśnaḥ pūrvapakṣaḥ/ 
 yathā kathaṃ vātanimittāścatvāraḥ pramehā asādhyā bhavantīti//  
 
 
 Su.6.65.26  tasyottaraṃ nirṇayaḥ/ 
 yathā śarīraṃ prapīḍya paścādadho gatvā vasāmedomajjānuviddhaṃ mūtraṃ
                            visṛjati vātaḥ, evamasādhyā vātajā iti//  
 
 
 Su.6.65.27  tathā coktam kṛtsnaṃ śarīraṃ niṣpīḍya
                            medomajjāvasāyutaḥ/ 
 adhaḥ prakupyate vāyustenāsādhyāstu vātajāḥ//  
 
 
 Su.6.65.28  paramatamapratiṣiddhamanumatam/ 
 yathā anyo brūyāt sapta rasā iti, taccāpratiṣedhādanumanyate
                            kathaṃciditi//  
 
 
 Su.6.65.29  prakaraṇānupūrvyā+abhihitaṃ vidhānam/ 
 yathā sakthimarmāṇyekādaśa prakaraṇānupūrvyā+abhihitāni//  
 
 
 Su.6.65.30  evaṃ vakṣyatītyanāgatāvekṣaṇam/ 
 yathā ślokasthāne brūyāt cikitsiteṣu vakṣyāmīti//  
 
 
 Su.6.65.31  yatpūrvamuktaṃ tadatikrāntāvekṣaṇam/ 
 yathā cikitsiteṣu brūyāt ślokasthāne yadīritamiti//  
 
 
 Su.6.65.32  ubhayahetudarśanaṃ saṃśayaḥ/ 
 † yathā
                            talahṛdayābhighātaḥ prāṇaharaḥ, pāṇipādacchedanamaprāṇaharamiti//  
 
 
 Su.6.65.33  tantre+atiśayopavarṇanaṃ vyākhyānam/ 
 yathā iha pañcaviṃśatikaḥ puruṣo vyākhyāyate, anyeṣvāyurvedatantreṣu
                            bhūtādiprabhṛtyārabhya  † cintā//  
 
 
 Su.6.65.34  anyaśāstrāsāmānyā svasaṃjñā/ 
 yathā mithunamiti madhusarpiṣorgrahaṇaṃ; lokaprasiddhamudāharaṇaṃ  † vā//  
 
 
 Su.6.65.35  niścitaṃ vacanaṃ nirvacanam/ 
 yathā āyurvidyate+asminnanena vā āyurvindatītyāyurvedaḥ//  
 
 
 Su.6.65.36 
 † dṛṣṭāntavyaktirnidarśanam/ 
 yathā agnirvāyunā sahitaḥ  † kakṣe vṛddhiṃ gacchati tathā vātapittakaphaduṣṭo
                            vraṇa iti//  
 
 
 Su.6.65.37  idameva kartavyamiti niyogaḥ/ 
 yathā pathyameva bhoktavyamiti//  
 
 
 Su.6.65.38  idaṃ cedaṃ ceti samuccayaḥ/ 
 yathā māṃsavarge eṇahariṇādayo lāvatittiriśāraṅgāśca pradhānānīti//  
 
 
 Su.6.65.39  idaṃ vedaṃ ceti vikalpaḥ/ 
 yathā rasaudanaḥ saghṛtā yavāgūrvā (bhavatviti)//  
 
 
 Su.6.65.40  yadanirdiṣṭaṃ buddhyā † +avagamyate tadūhyam/ 
 yathā abhihitamannapānavidhau caturvidhaṃ cānnamupadiśyate bhakṣyaṃ
                            bhojyaṃ lehyaṃ peyamiti, evaṃ caturvidhe vaktavye dvividhamabhihitam;
                            idamatrohyam annapāne viśiṣṭayordvayorgrahaṇe kṛte caturṇāmapi grahaṇaṃ
                            bhavatīti;  † caturvidhaścāhāraḥ praviralaḥ, prāyeṇa dvividha eva; ato
                            dvitvaṃ prasiddhamiti/ 
 kiñcānyat annena bhakṣyamavaruddhaṃ, ghanasādharmyāt; peyena lehyaṃ,
                                dravasādhamyāt † //  
 
 
 Su.6.65.41  bhavanti cātra  † sāmānyadarśanenāsāṃ vyavasthā
                            saṃpradarśitā/ 
 viśeṣastu yathāyogamupadhāryo vipaścitā//  
 
 
 Su.6.65.42  dvātriṃśadyuktayo hyetāstantrasāragaveṣaṇe/ 
 mayā samyagvinihitāḥ śabdārthanyāyasaṃyutāḥ † //  
 
 
 Su.6.65.43  yo hyetā vidhivadvetti dīpībhūtāstu
                            buddhimān/ 
 sa pūjārho bhiṣakśreṣṭha iti dhanvantarermatam// 
 
 iti suśrutasaṃhitāyāmuttaratantre tantrabhūṣaṇādhyāyeṣu
                        tantrayuktirnāma (tṛtīyo+adhyāyaḥ, āditaḥ) pañcaṣaṣṭitamo+adhyāyaḥ
                        //65// 
 
 
                    ṣaṭṣaṣṭitamo+adhyāyaḥ/
                     Su.6.66.1  athāto doṣabhedavikalpamadhyāyaṃ
                        vyākhyāsyāmaḥ//  
 Su.6.66.2  yathovāca bhagavān
                        dhanvantariḥ//  
 
 Su.6.66.3 
 † aṣṭāṅgavedividvāṃsaṃ divodāsaṃ mahaujasam/ 
 chinnaśāstrārthasaṃdehaṃ sūkṣmāgādhāgamodadhim/ 
 
 
 
 Su.6.66.4  viśvāmitrasutaḥ śrīmān suśrutaḥ
                            paripṛcchati/ 
 dviṣaṣṭirdoṣabhedā ye purastātparikīrtitāḥ//  
 
 
 Su.6.66.5  kati tatraikaśo jñeyā dviśo vā+apyathavā
                            triśaḥ/ 
 tasya tadvacanaṃ śrutvā saṃśayacchinmahātapāḥ//  
 
 
 Su.6.66.6  prītātmā nṛpaśārdūlaḥ †  suśrutāyāha tattvataḥ/ 
 trayo doṣā dhātavaśca purīṣaṃ mūtrameva ca//  
 
 
 Su.6.66.7  dehaṃ sandhārayantyete hyavyāpannā
                            rasairhitaiḥ/ 
 puruṣaḥ ṣoḍaśakalaḥ prāṇāścaikādaśaiva ye//  
 
 
 Su.6.66.8  rogāṇāṃ tu sahasraṃ yacchataṃ viṃśatireva
                            ca/ 
 
 † śataṃ ca pañca
                            dravyāṇāṃ trisaptatyadhikottaram//  
 
 
 Su.6.66.9  vyāsataḥ kīrtitaṃ taddhi bhinnā doṣāstrayo
                            guṇāḥ/ 
 dviṣaṣṭidhā bhavantyete bhūyiṣṭhamiti niścayaḥ//  
 
 
 Su.6.66.10  traya eva pṛthak doṣā dviśo nava
                            samādhikaiḥ/ 
 trayodaśādhikaikadvisamamadhyolbaṇaistriśaḥ//  
 
 
 Su.6.66.11  pañcāśadevaṃ tu saha bhavanti
                            kṣayamāgataiḥ/ 
 
 † kṣīṇamadhyādhikakṣīṇakṣīṇavṛddhaistathā+aparaiḥ//  
 
 
 Su.6.66.12  dvādaśaivaṃ samākhyātāstrayo doṣā
                            dviṣaṣṭidhā/ 
 miśrā dhātumalairdoṣā yāntyasaṃkhyeyatāṃ punaḥ//  
 
 
 Su.6.66.13  tasmāt prasaṅgaṃ saṃyamya
                            doṣabhedavikalpanaiḥ/ 
 rogaṃ viditvopacaredrasabhedairyathairitaiḥ//  
 
 
 Su.6.66.14  bhiṣak kartā+atha karaṇaṃ rasā doṣāstu
                            kāraṇam/ 
 kāryamārogyamevaikamanārogyamato+anyathā//  
 
 
 Su.6.66.15  adhyāyānāṃ tu ṣaṭṣaṣṭyā
                            grathitārthapadakramam/ 
 evametadaśeṣeṇa tantramuttaramṛddhimat//  
 
 
 Su.6.66.16  spaṣṭagūḍhārthavijñānamagāḍhamandacetasām/ 
 yathāvidhi yathāpraśnaṃ bhavatāṃ parikīrtitam//  
 
 
 Su.6.66.17  sahottaraṃ tvetadadhītya sarvaṃ brāhmaṃ
                            vidhānena yathoditena/ 
 na hīyate+arthānmanaso+abhyupetādetadvaco brahmamatīva satyam// 
 
 iti suśrutasaṃhitāyāmuttaratantre doṣabhedavikalpo nāma
                        ṣaṭṣaṣṭitamo+adhyāyaḥ//66// 
 
 iti sauśrute āyurvedaśāstre uttarasthānaṃ samāptam//  
 
