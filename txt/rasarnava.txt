
 
                 Prathamaḥ paṭalaḥ

                 yasmin sarvaṃ yataḥ sarvaṃ | yaḥ sarvaṃ sarvataś ca yaḥ | 
 yaś ca sarvamayo nityaṃ | tasmai sarvātmane namaḥ || (RA_1.1) 
 kailāsaśikhare ramye | nānāratnavibhūṣite | 
 nānādrumalatākīrṇe | guptasambandhavarjite || (RA_1.2) 
 devadevaṃ sukhāsīnaṃ | nīlakaṇṭhaṃ trilocanam | 
 praṇamya śirasā devī | pārvatī paripṛcchati || (RA_1.3) 
  śrīdevyuvāca 
 devadeva mahādeva | kāla kāmāṅgadāhaka | 
 kulakaulamahākaula- | siddhakaulādināśana || (RA_1.4) 
 tvatprasādāc chrutaṃ sarvam | aśeṣam avadhāritam | 
 yadi te 'ham anugrāhyā | yadyahaṃ tava vallabhā || (RA_1.5) 
 sūcitā sarvatantreṣu | yā punarna prakāśitā | 
 jīvanmuktiriyaṃ nātha | kīdṛśī vaktumarhasi || (RA_1.6) 
  śrībhairava uvāca 
 sādhu sādhu mahābhāge | sādhu parvatanandini | 
 sādhu pṛṣṭaṃ tvayā devi | bhaktānāṃ hitakāmyayā || (RA_1.7) 
 ajarāmaradehasya | śivatādātmyavedanam | 
 jīvanmuktir mahādevi | devānām api durlabhā || (RA_1.8) 
 piṇḍapāte ca yo mokṣaḥ | sa ca mokṣo nirarthakaḥ | 
 piṇḍe tu patite devi | gardabho 'pi vimucyate || (RA_1.9) 
 yadi muktirbhagakṣobhe | kiṃ na muñcanti gardabhāḥ | 
 ajāś ca vṛṣabhāścaiva | kiṃna muktā gaṇāmbike || (RA_1.10) 
 tasmāt saṃrakṣayet piṇḍaṃ | rasaiścaiva rasāyanaiḥ | 
 śukramūtrapurīṣāṇāṃ | yadi muktirniṣevaṇāt || (RA_1.11) 
 kiṃna muktā mahādevi | śvānaśūkarajātayaḥ | 
 ṣaḍdarśane 'pi muktistu | darśitā piṇḍapātane || (RA_1.12) 
 karāmalakavat sāpi | pratyakṣaṃ nopalabhyate | 
 akathyam api deveśi | sadbhāvaṃ kathayāmi te || (RA_1.13) 
 śūnyapāpo mantrayājī | na piṇḍaṃ dhārayet kvacit | 
 devānām api deveśi | durlabhaṃ piṇḍadhāraṇam || (RA_1.14) 
 kiṃ punarmānuṣāṇāṃ tu | dharaṇītalavāsinām | 
 dharme naṣṭe kuto dharmaḥ | dharme naṣṭe kutaḥ kriyā ||
                    (RA_1.15) 
 kriyānaṣṭe kuto yogaḥ | yoge naṣṭe kuto gatiḥ | 
 gatinaṣṭe kuto mokṣo | mokṣe naṣṭe na kiṃcana || (RA_1.16) 
  śrīdevyuvāca 
 jīvanmuktisvarūpaṃ tu | devadeva śrutaṃ mayā | 
 tatpratyupāyaṃ me brūhi | yadyasti karuṇā mayi || (RA_1.17) 
  śrībhairava uvāca 
 karmayogena deveśi | prāpyate piṇḍadhāraṇam | 
 rasaś ca pavanaśceti | karmayogo dvidhā mataḥ || (RA_1.18) 
 mūrchito harati vyādhiṃ | mṛto jīvayati svayam | 
 baddhaḥ khecaratāṃ kuryāt | raso vāyuś ca bhairavi ||
                    (RA_1.19) 
 jñānānmokṣaḥ sureśāni | jñānaṃ pavanadhāraṇāt | 
 tatra devi sthiraṃ piṇḍaṃ | yatra sthairye rasaḥ prabhuḥ ||
                    (RA_1.20) 
 acirājjāyate devi | śarīram ajarāmaram | 
 manasaś ca yathā dhyānaṃ | rasayogādavāpyate || (RA_1.21) 
 satyaṃ sa labhate devi | jñānaṃ vijñānapūrvakam | 
 tasya mantrāś ca sidhyanti | yo 'śnāti mṛtasūtakam ||
                    (RA_1.22) 
 yāvanna śaktipātas tu | na yāvat pāśakṛntanam | 
 tāvattasya kuto buddhiḥ | jāyate mṛtasūtake || (RA_1.23) 
 madyamāṃsaratā nityaṃ | bhagaliṅgeṣu ye ratāḥ | 
 teṣāṃ vinaṣṭabuddhīnāṃ | rasajñānaṃ sudurlabham || (RA_1.24) 
 kulaśāsanahīnānāṃ | saddarśanam akāṅkṣiṇām | 
 na sidhyati raso devi | pibanti mṛgatṛṣṇikām || (RA_1.25) 
 gomāṃsaṃ bhakṣayed yas tu | pibedamaravāruṇīm | 
 kulīnaṃ tamahaṃ manye | rasajñamapare 'dhamāḥ || (RA_1.26) 
 na garbhaḥ sampradāyārthe | raso garbho vidhīyate | 
 tenāyaṃ labhate siddhiṃ | na siddhiḥ sūtakaṃ vinā ||
                    (RA_1.27) 
 yāvanna harabījaṃ tu | bhakṣayet pāradaṃ rasam | 
 tāvattasya kuto muktiḥ | kutaḥ piṇḍasya dhāraṇam ||
                    (RA_1.28) 
 madyamāṃsaratāprajñā | mohitāḥ śivamāyayā | 
 jalpanti ca vayaṃ muktā | yāsyāmaḥ śivamandiram || (RA_1.29) 
 piṇḍadhāraṇayoge ca | nispṛhā mandabuddhayaḥ | 
 khaṇḍajñānena deveśi | rañjitaṃ sacarācaram || (RA_1.30) 
 svadehe khecaratvaṃ ca | śivatvaṃ yena labhyate | 
 tādṛśe tu rasajñāne | nityābhyāsaṃ kuru priye || (RA_1.31) 
  śrīdevyuvāca 
 avatāraṃ rasendrasya | māhātmyaṃ tu sureśvara | 
 śrotum icchāmi deveśa | vaktumarhasi tattvataḥ || (RA_1.32) 
  śrībhairava uvāca 
 sādhu pṛṣṭaṃ mahābhāge | guhyādguhyataraṃ tvayā | 
 anugrahakaraṃ dhyānaṃ | lokānāmupakārakam || (RA_1.33) 
 tvaṃ mātā sarvabhūtānāṃ | pitā cāhaṃ sanātanaḥ | 
 dvayoś ca yo raso devi | mahāmaithunasambhavaḥ || (RA_1.34) 
 svairataḥ sambhavāddevi | pāradaḥ kīrtito mahaḥ | 
 pārado gadito yaś ca | parārthaṃ sādhakottamaiḥ || (RA_1.35) 
 sūto 'yaṃ matsamo devi | mama pratyaṅgasambhavaḥ | 
 mama deharaso yasmāt | rasastenāyamucyate || (RA_1.36) 
 darśanāt sparśanāt tasya | bhakṣaṇāt smaraṇādapi | 
 pūjanāc ca pradānāc ca | dṛśyate ṣaḍvidhaṃ phalam ||
                    (RA_1.37) 
 kedārādīni liṅgāni | pṛthivyā yāni kāni ca | 
 tāni dṛṣṭvā tu yatpuṇyaṃ | tatpuṇyaṃ rasadarśanāt ||
                    (RA_1.38) 
 candanāgurukarpūra- | kuṅkumāntargato rasaḥ | 
 mūrchitaḥ śivapūjāyāṃ | śivasāṃnidhyasiddhaye || (RA_1.39) 
 bhakṣaṇāt parameśāni | hanti pāpatrayaṃ rasaḥ | 
 tathā tāpatrayaṃ hanti | rogān doṣatrayodbhavān || (RA_1.40) 
 durlabhaṃ brahmaniṣṇātaiḥ | prāpyate paramaṃ padam | 
 hṛdvyomakarṇikāntaḥstha- | rasendrasya maheśvari ||
                    (RA_1.41) 
 smaraṇānmucyate pāpaiḥ | sadyo janmāntarārjitaiḥ ||
                    (RA_1.42) 
 svayaṃbhūliṅgasāhasraiḥ | yatphalaṃ samyagarcanāt | 
 tatphalaṃ koṭiguṇitaṃ | rasaliṅgārcanādbhavet || (RA_1.43) 
 adhamaḥ khagavādas tu | vilavādas tu madhyamaḥ | 
 uttamo mantravādas tu | rasavādo mahottamaḥ || (RA_1.44) 
 mantratantraparijñāne | rasayogasya dūṣakāḥ | 
 prayānti narakaṃ sarve | chittvā sukṛtasaṃcayam || (RA_1.45) 
 rasavidyā parā vidyā | trailokye 'pi sudurlabhā | 
 bhuktimuktikarī yasmāt | tasmāddeyā guṇānvitaiḥ || (RA_1.46) 
 astīti bhāṣate kaścit | kaścinnāstīti bhāṣate | 
 āstike tu bhavetsiddhiḥ | tasya sidhyati bhūtale ||
                    (RA_1.47) 
 nāstikenānubhāvena | nāsti nāstīti yo vadet | 
 tasya nāsti priye siddhir | janmakoṭiśatair api || (RA_1.48) 
 brahmajñānena mukto 'sau | pāpī yo rasanindakaḥ | 
 nāhaṃ trātā bhave tasya | janmakoṭiśatair api || (RA_1.49) 
 śvāno 'yaṃ jāyate devi | yāvat janmasahasrakam | 
 trikoṭijanmalakṣāṇi | mārjāro jāyate rasāt | 
 rāsabho lakṣajanmāni | lakṣajanmāni vāyasaḥ || (RA_1.50) 
 kṛmiko lakṣajanmāni | kukkuṭo janmalakṣakam | 
 gṛdhrako lakṣajanmāni | yaḥ pāpī rasanindakaḥ || (RA_1.51) 
 ālāpaṃ gātrasaṃsparśaṃ | yaḥ kuryād rasanindakaiḥ | 
 yāvajjanmasahasraṃ tu | sa bhavedduḥkhapīḍitaḥ || (RA_1.52) 
 rasavīryavipāke ca | sūtakastvamṛtopamaḥ | 
 tena janmajarāvyādhīn | harate sūtakaḥ priye || (RA_1.53) 
 gurumārādhayet pūrvaṃ | viśuddhenāntarātmanā | 
 sampradāyaṃ prayacchanti | gurau tuṣṭe marīcayaḥ ||
                    (RA_1.54) 
 gurusevāṃ vinā karma | yaḥ kuryān mūḍhacetanaḥ | 
 sa yāti niṣphalaṃ karma | svapnalabdhaṃ dhanaṃ yathā ||
                    (RA_1.55) 
 yaḥ karma kurute dṛṣṭaṃ | tasya lābhaḥ pade pade | 
 kārayed rasavādaṃ tu | tuṣṭena guruṇā priye || (RA_1.56) 
 siddhyupāyopadeśo 'yam | ubhayorbhogamokṣadaḥ | 
 rasārṇavaṃ mahātantram | idaṃ paramadurlabham || (RA_1.57) 
 gopyaṃ guruprasādena | labdhaṃ syāt phalasiddhaye | 
 labdhvātra rasakarmāṇi | nāhaṃkāraṃ samācaret || (RA_1.58) 
 anujñātaś ca guruṇā | labdhvā cājñāṃ rasāṅkuśīm | 
 bhairavīṃ tanum āśritya | sādhayed rasabhairavam ||
                    (RA_1.59) 
 evamuktā rasotpattiḥ | māhātmyaṃ ca sureśvari | 
 tan mam ācakṣva deveśi | kim anyac chrotum icchasi ||
                    (RA_1.60) 
 
 
 Dvitīyaḥ paṭalaḥ [Dīkṣāvidhāna] 
  śrīdevyuvāca 
 rasopadeśadātā ca | kathaṃ syādvada me prabho | 
 śiṣyaścaiva kathaṃ deva | rasānuṣṭhānatatparaḥ || (RA_2.1) 
  śrībhairava uvāca 
 nispṛho nirahaṃkāro | lobhamāyāvivarjitaḥ | 
 kulamārgarato nityaṃ | gurupūjārataś ca yaḥ || (RA_2.2) 
 dāntaḥ śiṣyopadeśajñaḥ | śaktimān gatamatsaraḥ | 
 dharmajñaḥ satyavāk dakṣaḥ | śīlavān guṇavān śuciḥ ||
                    (RA_2.3) 
 anekarasaśāstrajño | rasamaṇḍapakovidaḥ | 
 rasadīkṣāvidhānajño | yantrauṣadhimahārasān || (RA_2.4) 
 rāgasaṃkhyāṃ bījakalāṃ | dvaṃdvamelāpanaṃ viḍam | 
 rañjanaṃ sāraṇaṃ tailaṃ | dalāni krāmaṇāni ca || (RA_2.5) 
 varṇotkarṣaṃ mṛdutvaṃ ca | jāraṇāṃ bālabaddhayoḥ | 
 khecarīṃ bhūcarīṃ caiva | yo vetti sa gururmataḥ || (RA_2.6) 
 deśakālakriyābhijño | dayādākṣiṇyasaṃyutaḥ | 
 lobhamāyāvinirmukto | mantrānuṣṭhānatatparaḥ || (RA_2.7) 
 sāmudralakṣaṇopeto | gambhīro guruvatsalaḥ | 
 devāgniyoginīcakra- | kulapūjārataḥ sadā | 
 śiṣyo vinītastantrajñaḥ | satyavādī dṛḍhavrataḥ || (RA_2.8) 
 ye narāḥ kumbhakuddāla- | dhvajaśaṅkhādilāñchitaiḥ | 
 karair adhiṣṭhitā devi | yojyās te nidhisādhane || (RA_2.9) 
 balavanto mahāsattvāḥ | kṛṣṇaraktavilocanāḥ | 
 vakraghoṇāḥ sadā krūrāḥ | praśastā bilasādhane || (RA_2.10) 
 nirmāṃsamūrdhapiṇḍīkān | raktakeśān gatālasān | 
 kaṭhinān uṣṇapādāṃś ca | dhātuvāde niyojayet || (RA_2.11) 
 ādau parīkṣayed devi | sādhakān susamāhitān | 
 brāhmaṇān kṣatriyān vaiśyān | śūdrāṃścānukrameṇa tu ||
                    (RA_2.12) 
 jitendriyāḥ kleśasahā | nityodyamasamanvitāḥ | 
 śūrāś ca kṛtavidyāś ca | praśastāḥ sādhakāḥ priye ||
                    (RA_2.13) 
 rasadīkṣāvihīnā ye | proktalakṣaṇavarjitāḥ | 
 viplāvakāḥ pāparatāḥ | varjayet tān prayatnataḥ || (RA_2.14) 
 duścāriṇī durācārā | niṣṭhurā kalahapriyā | 
 bahvāśinī ca duścittā | koṭarākṣī ca nirdayā | 
 rasanindākarī yā ca | tāṃ nārīṃ parivarjayet || (RA_2.15) 
 īdṛśībhir varārohe | sampūrṇaṃ kṣitimaṇḍalam | 
 na tādṛśī bhavennārī | yādṛśī rasabandhakī || (RA_2.16) 
 kākiṇī kīkaṇī nārī | tathaiva kāñcikācinī | 
 kṛṣṇapakṣe ṛtumatī | sā nārī kākiṇī smṛtā || (RA_2.17) 
 ubhayapakṣe ṛtumatī | sā nārī kīkaṇī matā || (RA_2.18) 
 śuklapakṣe ṛtumatī | sā nārī kāñcikācinī || (RA_2.19) 
 navayauvanasampannā | surūpā cāruhāsinī | 
 sūkṣmakeśā tu yā nārī | kṣīrāhārapriyā sadā || (RA_2.20) 
 priyālāpakarī nityaṃ | śivaśāstrakathāpriyā | 
 padmākāraṃ mukhaṃ yasyā | dṛṣṭirindīvarākṛtiḥ || (RA_2.21) 
 daśanā vajrasadṛśāḥ | pravālasadṛśo 'dharaḥ | 
 yasyāḥ payodharau devi | tuṅgapīnau samāv ubhau || (RA_2.22) 
 aśvatthapattrasadṛśī | yonī yasyā bhagaḥ samaḥ | 
 yatpādau māṃsalau snigdhau | vartulāvartaromakau ||
                    (RA_2.23) 
 śyāmā ca madhye kṣāmā ca | tanvī bhaktiparā śive | 
 padminī sā tu vijñeyā | prasannā mṛgalocanā || (RA_2.24) 
 pūrṇimāyāmamāyāṃ vā | pakṣe pakṣe rajasvalā | 
 ṣaḍbhedā kākiṇī nāmnā | pūrvaproktā rasapradā || (RA_2.25) 
 yasya tuṣṭo mahādevas | tasya siddho rasāyane | 
 tayaiva devadeveśi | rasakarmāṇi kārayet || (RA_2.26) 
 tasya hi nirmalā buddhir | niścitā rasasādhane | 
 tasmādguruś ca śiṣyaś ca | pūrvoktaḥ siddhibhāgbhavet ||
                    (RA_2.27) 
  śrīdevyuvāca 
 īdṛśair lakṣaṇaiḥ nārīṃ | kutaḥ prāpnoti sādhakaḥ | 
 yatra rūpaṃ mahādeva | lakṣaṇaṃ nātra vidyate || (RA_2.28) 
 lakṣaṇaṃ vidyate yatra | bhāvanā nātra vidyate | 
 athavā rūpahīnāyā | rūpaṃ kena pravartate || (RA_2.29) 
 lakṣaṇatritayaṃ kutra | tvayā dṛṣṭaṃ maheśvara | 
 tadetajjāyate yena | tamupāyaṃ vada prabho || (RA_2.30) 
  śrībhairava uvāca 
 śṛṇu devi paraṃ guhyaṃ | yat surair api durlabham | 
 pituḥ sadāśivājjātaṃ | janma yaccaṇḍikodare || (RA_2.31) 
 tāsāṃ buddhirbhaveddevi | nirmalā rasasādhane | 
 dāpayet tvaritāmantraṃ | japettaṃ darpavarjitā || (RA_2.32) 
 lakṣamantraṃ japedyā tu | jāyate sā sulakṣaṇā | 
 baddhvā tu khecarīṃ mudrāṃ | japet pheṭkārabhairavīm ||
                    (RA_2.33) 
 mameyaṃ caṇḍikā mātā | janma ca tripurāntakāt | 
 kālikāhaṃ samudbhūtā- | smīdṛśaṃ saṃsmaret tu sā ||
                    (RA_2.34) 
 bhūtaṃ bhavyaṃ bhaviṣyaṃ ca | trailokye kathayet tu sā | 
 sahāyāstādṛśāstasya | yādṛśī bhavitavyatā || (RA_2.35) 
  śrīdevyuvāca 
 devadeva mahādeva | samastajñānabhājana | 
 rasadīkṣāṃ tu pṛcchāmi | sādhakānāṃ hitāya vai || (RA_2.36) 
  śrībhairava uvāca 
 śṛṇu bhairavi yadbhāvam | apūrvaṃ varṇayāmi te | 
 rasadīkṣāvidhānaṃ tu | tasmānnigaditaṃ śṛṇu || (RA_2.37) 
 yatra rājā nayaparo | balavān dharmatatparaḥ | 
 mantrī ca dharmatattvajño | bhaktiśraddhāsamanvitaḥ ||
                    (RA_2.38) 
 tatredaṃ kārayet karma | rasabandhaṃ rasāyanam | 
 janā māheśvarā yatra | tatra sthāne tu kārayet || (RA_2.39) 
 kārayed vijane sthāne | paśuryatra na vidyate | 
 sugupte suṣame sthāne | sarvabādhāvivarjite || (RA_2.40) 
 prākāraparikhopete | kapāṭārgalarakṣite | 
 ekānte nirmale hṛdye | nānāpuṣpadrumānvite || (RA_2.41) 
 haṃsakāraṇḍavākīrṇe | cakravākopaśobhite | 
 divyauṣadhigaṇopete | sajale śyāmaśādvale || (RA_2.42) 
 kumudotpalakahlāra- | kadalīṣaṇḍamaṇḍite | 
 citrite bhavanodyāne | kārayet parameśvari || (RA_2.43) 
 tanmadhye devadeveśi | mattavāraṇasaṃyutam | 
 vātāyanasamopetam | ūrdhvanirgāmidhūmakam || (RA_2.44) 
 raktapatākāsaṃyuktaṃ | sajjopakaraṇaṃ tathā | 
 pravibhaktauṣadhituṣā- | kāṣṭhāraṇyotpalālayam || (RA_2.45) 
 samālikhitadigdevaṃ | samarcitavināyakam | 
 pratiṣṭhitam umeśābhyāṃ | lokapālaiś ca rakṣitam ||
                    (RA_2.46) 
 nirmāpayed ekatalaṃ | dvitalaṃ vāpi maṇḍapam | 
 atha pakṣe site devi | candratārābalānvite || (RA_2.47) 
 puṇye tithau muhūrte ca | lagne saumyagrahekṣite | 
 snātaḥ śuklāmbaradharaḥ | śuklamālyānulepanaḥ || (RA_2.48) 
 madhusarpirdadhikṣīra- | tilaiḥ saṃpūjya bālikāḥ | 
 kapilāgomayālipte | hiraṇyakalaśāvṛte || (RA_2.49) 
 yavasiddhārthakāstīrṇe | gandhamālyopaśobhite | 
 tatreṣṭikābhiḥ racite | karapīṭhe sureśvari || (RA_2.50) 
 śilāpaṭṭaṃ samutkīrya | śilāpaṭṭārgalaṃ priye | 
 nyāsaṃ rasāṅkuśenaiva | kṛtvāṅgulihṛdādiṣu || (RA_2.51) 
 rasaliṅgaṃ nyasettatra | hemnā ca sahitaṃ priye | 
 oṃ hrīṃ śrīṃ sūtarājasya | mūlamantra udāhṛtaḥ || (RA_2.52) 
 tasmin rasāṅkuśīṃ devīṃ | mūlenāvāhayetpriye | 
 caturasre tu dikpālān | pūjayitvā bahiḥ kramāt || (RA_2.53) 
 nandinaṃ ca mahākālaṃ | bhṛṅgirīṭaṃ mahābalam | 
 kumbhakarṇaṃ ca sugrīvaṃ | bhṛṅgīkaṃ ca dṛḍhāyudham ||
                    (RA_2.54) 
 dvāre caturdhā vinyasya | pūjayed dakṣavāmayoḥ | 
 śukraṃ pūrve 'bhisaṃpūjya | skandamāgneyagocare || (RA_2.55) 
 dakṣiṇasyāṃ tato rudraṃ | pavanaṃ nairṛte tathā | 
 śivaṃ paścimabhāge tu | pāvakaṃ vāyave nyaset | 
 umāmuttarabhāge tu | vyāpakaṃ ceśagocare || (RA_2.56) 
 lepikā kṣepikā caiva | kṣārikā rañjikā tathā | 
 lohaṭī bandhakārī ca | bhūcarī mṛtyunāśinī || (RA_2.57) 
 vibhūtiḥ khecarī caiva | daśa dūtyaḥ krameṇa ca | 
 pūjyāstvaṣṭadale padme | ūrdhvādhas tu daleṣu ca ||
                    (RA_2.58) 
 mākṣiko vimalaḥ śailaś | capalo rasakastathā | 
 sasyako gandhatālau ca | pūrvādikramayogataḥ || (RA_2.59) 
 aṣṭādaśabhujā rudrāḥ | pañcavaktrās tryambakāḥ | 
 candrārdhaśobhimukuṭā | nīlagrīvā vṛṣadhvajāḥ || (RA_2.60) 
 svasvavarṇadharāḥ sarve | 'pyaṣṭavidyeśvarāstathā | 
 pūjanīyā maheśāni | dvitīye 'ṣṭadalāmbuje || (RA_2.61) 
 karṇikāyāṃ tu pūrvādi- | pūrvaṃ śakticatuṣṭayam | 
 mālinī hemaśaktiś ca | parā śaktirbalā smṛtā | 
 aparā vajraśaktiś ca | kāntijñeyaṃ parāparam || (RA_2.62) 
 madhye tāsāṃ ca śaktīnāṃ | sarvajñaṃ rasabhairavam | 
 śuddhasphaṭikasaṃkāśaṃ | pañcavaktraṃ tryambakam ||
                    (RA_2.63) 
 jvalatpiṅgogranetraṃ ca | jvalajjihvānanaṃ tathā | 
 jvaladbhruvaṃ jvalatkeśaṃ | duṣprekṣyaṃ pretaviṣṭaram ||
                    (RA_2.64) 
 jaṭāmukuṭasaṃyuktaṃ | candrārdhakṛtaśikharam | 
 vyāghracarmadharaṃ nāgo- | pavītaṃ vṛṣabhadhvajam ||
                    (RA_2.65) 
 aṣṭādaśabhujaṃ devam | īṣatprahasitānanam | 
 dvātriṃśārṇena manunā | pūjayet sakalaṃ śivam || (RA_2.66) 
 raseśvarasya mantraṃ ca | kathyamānaṃ nibodha me ||
                    (RA_2.67) 
 oṃ hrīṃ krīṃ raseśvarāya mahākālāya mahābalāyāghorabhairavāya vajravīra
                    krodhakaṅkāla kṣlauḥ kṣlaḥ || Ras_2.68 || 
 tasyotsaṅge mahādevīṃ | ratnābharaṇabhūṣaṇām | 
 uttaptahemarucirāṃ | pītavastrāṃ trilocanām || (RA_2.69) 
 śvetacāmarayor madhye | muktāc chattreṇa śobhitām | 
 aṅkuśaṃ cākṣamālāṃ ca | dadhatīṃ dakṣahastayoḥ || (RA_2.70) 
 pāśābhaye ca vāmābhyāṃ | candrārdhakṛtaśekharām | 
 rasāṅkuśīṃ mahādevīṃ | nīlagrīvāṃ kṛpāmayīm || (RA_2.71) 
 pūjayed rasasiddhyarthaṃ | vidyayā pañcabījayā | 
 vāgbhavaṃ bhuvaneśīṃ ca | śrībījaṃ ca sureśvari || (RA_2.72) 
 mādanaṃ śaktibījaṃ ca | vidyā paramadurlabhā | 
 dhūpadīpaistu naivedyaiḥ | puṣpatāmbūlacandanaiḥ ||
                    (RA_2.73) 
 śāntipāṭhasya nirghoṣaiḥ | stotramaṅgalanisvanaiḥ | 
 ghaṇṭāṭaṅkārasaṃyuktaiḥ | pūjāṃ kṛtvā yathāvidhi ||
                    (RA_2.74) 
 aghoreṇa baliṃ dadyāt | sarvavighnopaśāntaye | 
 bhūtebhyo yakṣarakṣabhyo | piśācebhyaś ca yatnataḥ ||
                    (RA_2.75) 
 aghoramantrasaṃyuktam | oṃkārādinamo 'ntakam | 
 sarvakarmākaraṃ devi | vighnopadravanāśanam || (RA_2.76) 
 yathāśakti japitvā tu | vidyāmeva rasāṅkuśīm | 
 kuṇḍaṃ vidhāya deveśi | yonicakraṃ samekhalam || (RA_2.77) 
 tatrājyatilasaṃyuktaṃ | homaṃ kṛtvā krameṇa tu | 
 kalaśaṃ sthāpayed devi | payaḥpūrṇaṃ phalānvitam ||
                    (RA_2.78) 
 pañcaratnasamopetaṃ | vāsobhiḥ pariveṣṭitam | 
 tatrāṣṭādaśavidyābhir | abhimantrya pṛthak pṛthak ||
                    (RA_2.79) 
 gandhapuṣpādibhiḥ pūrṇaṃ | pallavair upaśobhitam | 
 arghyapātraṃ ca saṃpūjya | vardhanyābhyukṣya sādhakam ||
                    (RA_2.80) 
 śatamaṣṭottaraṃ caivam | arghyapātrodakena tu | 
 abhiṣicya vidhānena | kumbhatoyena mantravit || (RA_2.81) 
 vidyāmupadiśeddevi | pāṭhayed rasasādhakam | 
 kumāroyoginīyogi- | sādhakāṃś ca yathocitaiḥ || (RA_2.82) 
 tarpayed annapānaiś ca | jāgaraṃ tatra kārayet | 
 evaṃvihitadīkṣas tu | sādhakaḥ kṣuranāyike || (RA_2.83) 
 mahābhūtamayīṃ tatra | varṇapañcakasaṃyutām | 
 pañcabījātmikāṃ vidyāṃ | prāṇāyāmātmasūtrake || (RA_2.84) 
 mudrāṃ rasāṅkuśīṃ baddhvā | lakṣamekaṃ japetpriye | 
 tasya sidhyati deveśi | nirvighnaṃ rasabhairavaḥ ||
                    (RA_2.85) 
 praṇavādinamo 'ntas tu | tarpaṇānte japaḥ paraḥ | 
 ahiṃsā candanaṃ satyaṃ | puṣpam asteyadhūpanam || (RA_2.86) 
 brahmacaryaṃ mahādīpam | apratigrahaghaṇṭikām | 
 pāyasānnaṃ maheśāni | sarvabhūtadayātmakam || (RA_2.87) 
 saṃgūhyārādhayed devīṃ | sa bhavetsiddhibhājanam | 
 sahasraṃ vā śataṃ vāpi | trisaṃdhyaṃ saṃjapedimām ||
                    (RA_2.88) 
 asyā ājñāprasādena | jāyate khecaro rasaḥ | 
 divyauṣadhyaś ca tasyaiva | sidhyanti suravandite ||
                    (RA_2.89) 
 anaṅkuśaṃ samāruhya | vane mattagajaṃ yathā | 
 tathā rasāṅkuśābhijño | rasendraṃ prāpya sīdati || (RA_2.90) 
 vidyayā saha mantavyaṃ | guroḥ satsampradāyinaḥ | 
 rasaprayogajātaṃ tu | sarvataḥ siddhimicchatā || (RA_2.91) 
 atha praśnāvatārāya | pūrvoktaṃ rasabhairavam | 
 samāhitamanā dhyāyet | tadālīnaṃ samācaret || (RA_2.92) 
 anāhate brahmarandhre | manaḥ kṛtvā nirāmaye | 
 karanyāsaṃ purā kṛtvā | aṅganyāsamanantaram | 
 yathāśakti japenmantraṃ | rasendrasya samāhitaḥ || (RA_2.93) 
 catuṣkoṇaṃ punaḥ kṛtvā | madhye ṣaṭkoṇamaṇḍalam | 
 hastamātraṃ dvihastaṃ vā | taṇḍulair vimalair likhet ||
                    (RA_2.94) 
 sugandhair lepite sthāne | pūjayec candanādibhiḥ ||
                    (RA_2.95) 
 karṇikāyāṃ nyaseddevi | pūrvoktaṃ rasabhairavam | 
 ṣaṭkoṇe devatāṣaṭkaṃ | mahākālādi vinyaset || (RA_2.96) 
 mahākālaṃ mahābalam | aghoraṃ vajravīrakam | 
 nyaset krodhaṃ ca kaṅkālaṃ | mālāmantraiḥ samarcayet ||
                    (RA_2.97) 
 oṃ hrīṃ krauṃ kṣlaiṃ kṣlaṃ hrīṃ hrīṃ hrīṃ hrūḥ huṃ phaṭ raseśvarāya
                    mahākālabhairavāya raudrarūpāya kṛṣṇapiṅgalalocanāya | 
 avatara 2 avatāraya 2 jalpa 2 jalpaya 2 śubhāśubhaṃ kathaya 2 kathāpaya 2
                    mahārakṣāṃ kuru 2 rasasiddhiṃ dehi | 
 iti mālāmantrāḥ | 
 oṃ mahākālabhairavāya hṛdayāya namaḥ | 
 oṃ mahābalabhairavāya śirase svāhā | 
 oṃ aghorabhairavāya śikhāyai vauṣaṭ | 
 oṃ vajravīrabhairavāya kavacāya hum | 
 oṃ krodhabhairavāya netrāya vauṣaṭ | 
 oṃ kaṅkālabhairavāya astrāya phaṭ | 
 sarvatra svāhāntam | 
 evam aṅganyāsāḥ | 
 evam aṅgulīnyāsān kuryādādau | 
 ete ṣaḍaṅge pūjane ca mūlamantrāḥ | 
 evaṃ nyāsākṣaraḥ kuṭaiḥ | gandhapuṣpaiḥ samarcayet | 
 pūrṇakumbhaṃ nyasenmadhye | śarāvaṃ taṇḍulaiḥ saha ||
                    (RA_2.98) 
 tasyopari ghṛtadīpaṃ | vartīṃ mantraiś ca mantrayet ||
                    (RA_2.99) 
 samānīya kumārīṃ tu | kumāraṃ vā suśobhanam | 
 ekadvitricatuḥpañca | yathālābhaṃ samānayet | 
 gandhapuṣpair dhūpadīpaiḥ | naivedyena ca pūjayet ||
                    (RA_2.100) 
 ekaikasyā nyasenmantraṃ | hṛdayādyāś ca devatāḥ ||
                    (RA_2.101) 
 tato nirīkṣya taddīpaṃ | sarvāstatra kumārikāḥ | 
 paśyanti devatā dīpe | kumārāś ca śubhāśubham | 
 siddhiṃ vāpyathavāsiddhiṃ | kathayanti kumārikāḥ ||
                    (RA_2.102) 
 praśnāvatāraṃ jñātveti | rasakarmaṇi saṃcaret || (RA_2.103) 
 yaḥ purā devadeveśi | rasendre bhāvitātmavān | 
 saptajanma mṛto jāto | na tyajed rasabhāvanam || (RA_2.104) 
 evaṃ śubhāśubhaṃ jñātvā | devatānugrahānvitaḥ | 
 maṇḍape pūrvavaddevīm | arcayitvā rasāṅkuśīm || (RA_2.105) 
 ācāryam api saṃpūjya | dhūpasrakcandanādibhiḥ | 
 aghoreṇa baliṃ dattvā | tataḥ karma samācaret || (RA_2.106) 
 oṣadhyo maṇḍape prācyāṃ | rasasvedo 'gnigocare | 
 dakṣiṇasyāṃ lohamāro | nairṛtyāṃ peṣaṇādikam || (RA_2.107) 
 drutikriyā tu vāruṇyāṃ | vāyavye dhamanaṃ priye | 
 varṇotkarṣas tu kauberyām | aiśānyāṃ rasavedhanam ||
                    (RA_2.108) 
 āsanaṃ tu guror madhye | niveśya suranāyike | 
 niyāmanādikaṃ karma | krāmaṇāntaṃ varānane | 
 rasāṅkuśena mantreṇa | kartavyaṃ sādhakena tu || (RA_2.109) 
 yaḥ purā devadeveśi | varṇito rasabhairavaḥ | 
 sadyojātaṃ tasya jānu | vāmadevaṃ tu guhyakam || (RA_2.110) 
 aghoraṃ hṛdayaṃ tasya | vaktraṃ tatpuruṣaṃ smṛtam | 
 yāvad bhrūmadhyam īśānam | ardhacandraṃ lalāṭakam ||
                    (RA_2.111) 
 bindur deveśi tasyordhve | bindorūrdhve sthito nadaḥ | 
 lalāṭaśirasor madhye | śaktistatraiva saṃsthitā ||
                    (RA_2.112) 
 vyāpinī brahmarandhrasthā | tasyordhve tūnmanā bhavet | 
 unmanā unmanībhāvam | unmanāpadamavyayam || (RA_2.113) 
 tasyordhve paramaṃ satyaṃ | vyomasthāyi parātparam | 
 śūnyaṃ śūnyaṃ punaḥ śūnyaṃ | triśūnyaṃ ca nirāmayam ||
                    (RA_2.114) 
 nabhaś ca gaganaṃ vyoma | khamākāśaṃ ca kevalam | 
 niṣkalaṃ nirmalaṃ nityaṃ | nistaraṅgaṃ nirāmayam ||
                    (RA_2.115) 
 niṣprapañcaṃ nirādhāraṃ | nirguṇaṃ guṇagocaram | 
 evaṃrūpaṃ sadā dhyāyet | svadehe rasabhairavam ||
                    (RA_2.116) 
 yadā ca niścalaṃ dhyāyet | yadā ca niścalaṃ manaḥ | 
 vahnimadhye tadā sūto | badhyate niścalastathā ||
                    (RA_2.117) 
 yadā ca calati dhyānaṃ | raso vahnau na tiṣṭhati ||
                    (RA_2.118) 
 maṇḍalasya bahiḥ rātrau | surāmatsyāmiṣādibhiḥ | 
 arcayed yakṣagandharvān | piśācān rākṣasāṃstathā ||
                    (RA_2.119) 
 kriyākaraṇavighnāś ca | phalavighnāś ca koṭiśaḥ | 
 sambhavanti tathā tattac | chāntyai ca vaṭukeśvaram | 
 arcānugrahaṣaṭkaṃ ca | sampūjyādau samācaret || (RA_2.120) 
 karmānte ca punarbālam | aṣṭāṣṭakamanugraham | 
 sampūjya viniyuñjyāt tat | siddhadravyaṃ tu siddhidam ||
                    (RA_2.121) 
 siddhas tu nāśayed vādaṃ | taddeśaṃ tu parityajet | 
 bhramenmādhukarīṃ bhikṣāṃ | susiddhe tu mahārase ||
                    (RA_2.122) 
 pramādādutthito vighno | rasabandhe kṛte sati | 
 rasaśāntirvidhātavyā | rasakṣobhaṃ na kārayet || (RA_2.123) 
 rasaṃ na darśayed devi | nārīhaste na pātayet | 
 nāryai guhyaṃ na vaktavyaṃ | dravyaṃ tābhyo hi gopayet ||
                    (RA_2.124) 
 paradravyair na kartavyaṃ | paradārānna saṃspṛśet | 
 parānnaṃ naiva bhuñjīta | parāṃścaiva na viśvaset ||
                    (RA_2.125) 
 na deyaṃ duṣṭabuddhīnāṃ | goṣṭhīrūpeṇa yācake || (RA_2.126) 
 aṣṭamyāṃ paurṇamāsyāṃ ca | amāvāsyāṃ yugādiṣu | 
 ayane viṣuve caiva | caturdaśyāṃ viśeṣataḥ | 
 rasotsavaṃ prakurvīta | yathāvittānusārataḥ || (RA_2.127) 
 evaṃ rasotsavaṃ devi | yaḥ kuryādbhaktisaṃyutaḥ | 
 brahmahatyādipāpāni | naśyanti vividhāni ca || (RA_2.128) 
 anena vidhinā yatra | pūjāṃ kurvanti sādhakāḥ | 
 na tatra rogadaurgatyaṃ | netayaḥ prabhavanti ca ||
                    (RA_2.129) 
 evaṃvidhāṃ rase pūjāṃ | pratiṣṭhāpya yathāvidhi | 
 paścāt karma vidhātavyam | ātmanaḥ śubham icchatām ||
                    (RA_2.130) 
 anyathā kurute yas tu | tasya siddhir na jāyate | 
 apāyaḥ pāpaśaṅkā ca | buddhibhaṅgo hi jāyate || (RA_2.131) 
 avajñā rogajātaṃ ca | saṃdehaś ca pade pade | 
 ālasyād gurulobhāc ca | parasya kathanena ca | 
 utpannam api vijñānaṃ | haranti kulakāḥ priye || (RA_2.132) 
 dīkṣito rasakarmāṇi | mantranyāsavid ācaret | 
 tan mam ācakṣva deveśi | kim anyac chrotum icchasi ||
                    (RA_2.133) 
 
 
 Tṛtīyaḥ paṭalaḥ [Mantranyāsāḥ] 
  śrīdevyuvāca 
 bhagavan devadeveśa | lokanātha jagatpate | 
 mantranyāsaṃ samācakṣva | rasakarmopakārakam || (RA_3.1) 
  śrībhairava uvāca 
 punaranyaṃ pravakṣyāmi | mantramūrtiṃ rasāṅkuśīm | 
 pañcamaṃ tu gṛhaṃ devi | durlabhaṃ devadānavaiḥ || (RA_3.2) 
 catvāraḥ pradhānagṛhāḥ | haṃsagṛhaṃ tu pañcamam | 
 yatra siddhir makārādiḥ | tiṣṭhate pañcame gṛhe || (RA_3.3) 
 liṅgāśrayaṃ yathā rūpaṃ | liṅgimāyā tu liṅginī | 
 gaganena tu sā jñeyā | bhagarekhā tu pañcame || (RA_3.4) 
 praṇavaṃ pūrvam uccārya | bījaṃ śabdamanuttaram | 
 hrīṃkāraṃ caiva krīṃkāraṃ | haṃsabuddhimanantaram || (RA_3.5) 
 kālapāśaṃ mahāmantraṃ | gṛhṇīyāt sādhakeśvaraḥ | 
 mahārambhe tu tanmantraṃ | pratīhāraṃ rasāṅkuśīm || (RA_3.6) 
 lakṣamekaṃ japettasya | mahāsiddhiḥ pravartate | 
 bālavatsapurīṣaṃ tu | tataḥ kenaiva grāhayet || (RA_3.7) 
 citāgnibhasma tenaiva | grāhayet parameśvari | 
 kṣetraṃ taduttamaṃ sthānaṃ | rasendrastatra tiṣṭhati ||
                    (RA_3.8) 
 mārjanyā mārjayetsthānaṃ | kubjikākhyā tu khecarī | 
 dvātriṃśadakṣarā devi | pañcanādeṣu saṃsthitā || (RA_3.9) 
 tataḥ siddhāś ca catvāraḥ | puruṣāṣṭādaśa smṛtāḥ | 
 arthapañcakasaṃyuktā | dhyānaṃ syāt pañcakaṃ punaḥ ||
                    (RA_3.10) 
 yoginīṣaṭkasaṃyuktaṃ | saptaviṃśatkramānvitam | 
 ekāśītipadair yuktaṃ | pañcāvaraṇasaṃyutam || (RA_3.11) 
 anena kramayogena | mārjanīṃ paripūjayet | 
 anena mārjayet kṣetraṃ | rasendro yatra tiṣṭhati ||
                    (RA_3.12) 
 upalepaṃ tu tatraiva | caṇḍaghaṇṭāṃ tu kārayet | 
 pūrve gṛhe tu sā devī | caṇḍaghaṇṭā vyavasthitā || (RA_3.13) 
 caṇḍabhairavikā devī | saṃsthitā dakṣiṇe gṛhe | 
 gomayaṃ tena gṛhṇīyāl | lepanārthaṃ varānane || (RA_3.14) 
 caṇḍakāpālinī devī | saṃsthitā cottare gṛhe | 
 gṛhītvā codakaṃ tena | lepayed bhūmimaṇḍalam || (RA_3.15) 
 saptadaśākṣarāṃ kālīṃ | khallapāṣāṇato nyaset | 
 dvātriṃśadakṣaraṃ ghoraṃ | mardake tu niyojayet || (RA_3.16) 
 gṛhṇīyāt kāñjikāṃ devi | kālapāśena mantritaḥ | 
 evaṃ sukarmasaṃyogaṃ | kurute khecarīkulam || (RA_3.17) 
 aṣṭāśītisahasrāṇi | yāḥ sthitā divyakhecarī | 
 tāḥ sarvāḥ kiṃkarāstasya | auṣadhaṃ peṣayanti tāḥ ||
                    (RA_3.18) 
 tāsāṃ sarvaṃ tu mantraikaṃ | caturakṣarasaṃyutam | 
 so 'haṃ haṃsaḥ | 
 sā vidyā khecarīṇāṃ tu | nāmnāṃ tu kulakhecarī || (RA_3.19) 
 rājikāṃ saindhavaṃ nyasya | sā vidyā kulakhecarī | 
 mantrayet kāñjikāṃ tatra | mantrarājo rasāṅkuśī || (RA_3.20) 
 astravidyāṃ japettatra | yā jñātā pūrvabhārgave | 
 guḍeṣṭakāṃ tu saṃmardya | priye tanmarditaṃ rasam ||
                    (RA_3.21) 
 kā kathā mantrarājasya | na vākyaṃ triśirasya ca | 
 ṣaḍaṅgaṃ yojayet tāṃ tu | tvaritaṃ dhārayet tataḥ ||
                    (RA_3.22) 
 ḍāmarākhyaṃ mahāmantraṃ | dhamanīṣu niyojayet | 
 cintāmaṇimahāvidyāṃ | kavaceṣu niyojayet || (RA_3.23) 
 caṇḍikāyā mahāmantraṃ | taṃ tu pātre niyojayet | 
 navavidyāṃ varārohe | vinyasettuṣagomaye || (RA_3.24) 
 tripurābhairavīṃ devīṃ | rājikākāñjike nyaset | 
 guḍasya kālarātris tu | nyastavyā vīravandite || (RA_3.25) 
 trikūṭākṣaṃ trinetraṃ tu | analasya tu vinyaset | 
 udake vinyaseddevi | caturaśīticaṇḍikāḥ || (RA_3.26) 
 kṣetrapālamaghorāstraṃ | nyastavyaṃ koṣṭhake priye | 
 mahāpāśupatāstraṃ tu | mūṣāyāṃ ca niyojayet || (RA_3.27) 
 etanmantragaṇaṃ devi | rasasthāne niyojayet | 
 tadā tu sidhyate tasya | sādhakasya phalaṃ priye ||
                    (RA_3.28) 
 rasāṅkuśaṃ mahāmantraṃ | japet tu hṛdayāntare | 
 anye ye yoginīmantrāḥ | sarvānnārīś ca jāpayet || (RA_3.29) 
 aprakāśaṃ tu tenaiva | mantrarājaṃ rasāṅkuśam | 
 aprakāśaṃ ca nārīṇāṃ | rakṣayetpraṇavaṃ tathā | 
 mahāsamayavibhraṃśaṃ | nārīṇāṃ hṛdayaṃ yathā || (RA_3.30) 
 kubjikādyāstu ye mantrā | mayā te saṃprakāśitāḥ | 
 trailokyaṃ kṣobhitāste tu | na manyante mama priye ||
                    (RA_3.31) 
 rasāṅkuśena jñānena | trailokyaṃ vaśyatāṃ vrajet ||
                    (RA_3.32) 
 mantranyāsamiti jñātvā | yantramūṣāgnimānavit | 
 kurvāṇo rasakarmāṇi | siddhiṃ prāpnoti sādhakaḥ || (RA_3.33) 
 
 
 Caturthaḥ paṭalaḥ [Yantramūṣāgnivarṇanaḥ] 
  śrīdevyuvāca 
 yantramūṣāgnimānāni | na jñātvā mantravedyapi | 
 kiṃ karoti mahādeva | tāni me vaktumarhasi || (RA_4.1) 
  śrībhairava uvāca 
 rasoparasalohāni | vasanaṃ kāñjikam viḍam | 
 dhamanīlohayantrāṇi | khallapāṣāṇamardakam || (RA_4.2) 
 koṣṭhikā vakranālaṃ ca | gomayaṃ sāramindhanam | 
 mṛnmayāni ca yantrāṇi | musalolūkhalāni ca || (RA_4.3) 
 saṇḍasīpaṭṭasaṃdaṃśaṃ | mṛtpātrāyaḥkaṭorakam | 
 pratimānāni ca tulā- | chedanāni kaṣopalam || (RA_4.4) 
 vaṃśanāḍīlohanāḍīm | ūṣāṅgārāṃs tathauṣadhīḥ | 
 snehāmlalavaṇakṣāra- | viṣāṇyupaviṣāṇi ca || (RA_4.5) 
 evaṃ saṃgūhya sambhāraṃ | karmayogaṃ samācaret || (RA_4.6) 
 dravadravyeṇa bhāṇḍasya | pūritārdhodarasya ca | 
 mukhe tiryakkṛte bhāṇḍe | rasaṃ sūtreṇa lambitam | 
 taṃ svedayet talagataṃ | dolāyantramiti smṛtam || (RA_4.7) 
 lohamūṣādvayaṃ kṛtvā | dvādaśāṅgulamānataḥ | 
 īṣac chidrānvitām ekāṃ | tatra gandhakasaṃyutām || (RA_4.8) 
 mūṣāyāṃ rasayuktāyām | anyasyāṃ tāṃ praveśayet | 
 toyaṃ syāt sūtakasyādhaḥ | ūrdhvādho vahnidīpanam || (RA_4.9) 
 rasonakarasaṃ bhadre | yatnato vastragālitam | 
 dāpayetpracuraṃ yatnāt | āplāvya rasagandhakau || (RA_4.10) 
 sthālikāyāṃ nidhāyordhvaṃ | sthālīm anyāṃ dṛḍhāṃ kuru | 
 saṃdhiṃ vilepayed yatnāt | mṛdā vastreṇa caiva hi ||
                    (RA_4.11) 
 sthālyantare kapotākhyaṃ | puṭaṃ karṣāgninā sadā | 
 yantrasyādhaḥ karīṣāgniṃ | dadyāttīvrāgnimeva vā ||
                    (RA_4.12) 
 evaṃ tu tridinaṃ kuryāt | tato yantraṃ vimocayet | 
 taptodake taptacullyāṃ | na kuryāc chītale kriyām ||
                    (RA_4.13) 
 na tatra kṣīyate sūto | na ca gacchati kutracit | 
 anena kramayogena | kuryādgandhakajāraṇam || (RA_4.14) 
 ūrdhvaṃ vahniradhaścāpo | madhye tu rasasaṃgrahaḥ | 
 mūṣāyantramidaṃ devi | jārayed gaganādikam || (RA_4.15) 
 garbhayantraṃ pravakṣyāmi | piṣṭikābhasmakāraṇam | 
 caturaṅguladīrghāṃ tu | mūṣikāṃ mṛnmayīṃ dṛḍhām || (RA_4.16) 
 tryaṅgulāṃ madhyavistāre | vartulaṃ kārayen mukham | 
 lohasya viṃśatirbhāgā | eko bhāgas tu gugguloḥ || (RA_4.17) 
 suślakṣṇaṃ peṣayitvā tu | toyaṃ dadyāt punaḥ punaḥ | 
 mūṣālepaṃ tataḥ kuryāt | tale piṣṭīṃ ca nikṣipet ||
                    (RA_4.18) 
 tuṣakarṣāgninā bhūmau | mṛdusvedaṃ tu kārayet | 
 ahorātraṃ trirātraṃ vā | rasendro bhasmatāṃ vrajet ||
                    (RA_4.19) 
 jāraṇe māraṇe caiva | rasarājasya rañjane | 
 yantramekaṃ paraṃ marma | yatrauṣadhyo mahābalam ||
                    (RA_4.20) 
 auṣadhīrahitaścāyaṃ | haṭhādyantreṇa badhyate | 
 sarvatra sūtako yāti | muktvā bhūdharalakṣaṇam || (RA_4.21) 
 devatābhiḥ samākṛṣṭo | loṣṭastho 'pi hi gacchati | 
 tasmādyantrabalaṃ caikaṃ | na vilaṅghyaṃ vijānatā ||
                    (RA_4.22) 
 mantrauṣadhisamāyogāt | susiddhaṃ kurute hy ayam | 
 mantro 'ghoro 'tra japtavyo | japānte pūjayed rasam ||
                    (RA_4.23) 
 ekānte tu kriyā kāryā | dṛṣṭān yair viphalā bhavet ||
                    (RA_4.24) 
 gandhakasya kṣayo nāsti | na rasasya kṣayo bhavet | 
 kṣayo yantrasya vijñeyaḥ | yantre vikriyate kriyā | 
 alābhe kāntalohasya | yantraṃ lohena kārayet || (RA_4.25) 
 vahnilakṣyam avijñāya | rasasyārdhakṣayo bhavet | 
 yantrakṣayavidhijñasya | caturthāṃśakṣayo bhavet ||
                    (RA_4.26) 
 dvimāsena dvitīyāṃśaṃ | tṛtīyāṃśaṃ tribhirbhavet | 
 mahāgniṃ sahate hy eṣa | sārito yatra tiṣṭhati || (RA_4.27) 
 kharparaṃ sikatāpūrṇaṃ | kṛtvā tasyopari nyaset | 
 aparaṃ kharparaṃ tatra | śanair mṛdvagninā pacet ||
                    (RA_4.28) 
 pañcakṣāraistathā mūtrair | lavaṇaiś ca viḍaṃ tataḥ | 
 haṃsapākaḥ sa vijñāto | yantratantrārthakovidaiḥ ||
                    (RA_4.29) 
 kṛṣṇā raktā ca pītā ca | śuklavarṇā ca mṛttikā | 
 ādyā śreṣṭhā kaniṣṭhāntyā | madhyamā madhyamā matā ||
                    (RA_4.30) 
 dagdhadhānyatuṣopetā | mṛttikā koṣṭhikāvidhau | 
 vakranālakṛtā vāpi | śasyate surasundari || (RA_4.31) 
 gārā dagdhā tuṣā dagdhā | dagdhā valmīkamṛttikā | 
 ajāśvānāṃ malaṃ dagdhaṃ | yāvattat kṛṣṇatāṃ gatam ||
                    (RA_4.32) 
 vāsakasya ca pattrāṇi | valmīkasya mṛdā saha | 
 peṣayed vahnitoyena | yāvattat ślakṣṇatāṃ gatam || (RA_4.33) 
 mardayet tena badhnīyāt | vakranālaṃ ca koṣṭhikām ||
                    (RA_4.34) 
 gārā dagdhā tuṣā dagdhā | dagdhā valmīkamṛttikā | 
 cīramaṅgārakaḥ kiṭṭaṃ | vajreṇāpi na bhidyate || (RA_4.35) 
 dagdhāṅgārasya ṣaḍbhāgā | bhāgaikā kṛṣṇamṛttikā | 
 cīramaṅgārakaḥ kiṭṭaṃ | vajramūṣā prakīrtitā || (RA_4.36) 
 tuṣaṃ vastrasamaṃ dagdhāṃ | mṛttikā caturaṃśikā | 
 kupīpāṣāṇasaṃyuktā | varamūṣā prakīrtitā || (RA_4.37) 
 prakāśā cāndhamūṣā ca | mūṣā tu dvividhā smṛtā || (RA_4.38) 
 prakāśamūṣā deveśi | śarāvākārasaṃyutā | 
 dravyanirvāhaṇe sā ca | vādikaiḥ supraśasyate || (RA_4.39) 
 andhamūṣā tu kartavyā | gostanākārasaṃnibhā | 
 pidhānakasamāyuktā | kiṃcid unnatamastakā || (RA_4.40) 
 pattralepe tathā raṅge | dvaṃdvamelāpake tathā | 
 saiva chidrānvitā mandā | gambhīrā sāraṇocitā || (RA_4.41) 
 tilabhasma dvir aṃśaṃ tu | iṣṭakāṃśasamanvitam | 
 bhasmamūṣā tu vijñeyā | tārāsaṃśodhane hitā || (RA_4.42) 
 mokṣakṣārasya bhāgau dvau | iṣṭakāṃśasamanvitau | 
 mṛdbhāgās tāraśuddhyartham | uttamā varavarṇini || (RA_4.43) 
 raktavargeṇa sammiśrā | raktavargapariplutā | 
 raktavargakṛtālepā | sarvaśuddhiṣu śobhanā || (RA_4.44) 
 śuklavargeṇa sammiśrā | śuklavargapariplutā | 
 śuklavargakṛtālepā | śuklaśuddhiṣu śobhanā || (RA_4.45) 
 viḍavargeṇa sammiśrā | dhṛtimicchati jāraṇe | 
 nirvāhaṇaṃ prakurvīta | raktavargapraliptayā || (RA_4.46) 
 viṣaṭaṅkaṇaguñjābhiḥ | mūṣālepaṃ tu kārayet | 
 prakāśāyāṃ prakurvīta | yadi vāṅgāralepanam || (RA_4.47) 
 tasyāṃ vinyasya mūṣāyāṃ | dravyamāvartayed budhaḥ | 
 lepo varṇapuṭaṃ devi | raktamṛtsindhubhūkhagaiḥ || (RA_4.48) 
 āvartamāne kanake | pītā tāre sitā prabhā | 
 śulve nīlanibhā tīkṣṇe | kṛṣṇavarṇā sureśvari || (RA_4.49) 
 vaṅge jvālā kapotābhā | nāge malinadhūmakā | 
 śaile tu dhūsarā devi | āyase kapilaprabhā || (RA_4.50) 
 ayaskānte dhūmravarṇā | sasyake lohitā bhavet | 
 vajre nānāvidhā jvālā | khasattve pāṇḍuraprabhā || (RA_4.51) 
 na visphuliṅgo na ca budbudaś ca | yadā na rekhāpaṭalaṃ na śabdaḥ | 
 mūṣāgataṃ ratnasamaṃ sthiraṃ ca | tadā viśuddhaṃ pravadanti
                    loham || (RA_4.52) 
 pratīvāpaḥ purā yojyo | niṣekastadanantaram | 
 chādanaṃ tu pratīvāpaḥ | niṣekaṃ majjanaṃ viduḥ | 
 abhiṣekaṃ tadicchanti | snapanaṃ kriyate tu yat || (RA_4.53) 
 vāpo niṣekaḥ snapanaṃ | drute nirmalatāṃ gate | 
 uṣṇenaiva hi vāñchanti | śītalaṃ na ca vāñchati || (RA_4.54) 
 śukladīptiḥ saśabdaś ca | yadā vaiśvānaro bhavet | 
 lohāvartaḥ sa vijñeyaḥ | sattvaṃ patati nirmalam ||
                    (RA_4.55) 
 ṣoḍaśāṅgulavistīrṇaṃ | hastamātrāyataṃ śubham | 
 dhātusattvanipātārthaṃ | koṣṭhakaṃ varavarṇini || (RA_4.56) 
 vaṃśakhādiramādhūka- | badarīdārusambhavaḥ | 
 paripūrṇaṃ dṛḍhāṅgāraiḥ | dhamedvātena koṣṭhakam | 
 bhastrayā jvālamārgeṇa | jvālayec ca hutāśanam || (RA_4.57) 
 pravitatamukhabhāgaṃ saṃvṛtāntaḥpradeśaṃ | sthalaracitacirāntarjālakaṃ koṣṭhakaṃ
                    syāt | 
 bakagalasamamānaṃ vaṅkanālaṃ vidheyaṃ | śuṣiranalinikā syānmṛnmayī dīrghavṛttā ||
                    Ras_4.58 || 
 mṛnmaye lohapātre vā | ayaskāntamaye 'thavā | 
 pāṣāṇe sphaṭike vātha | muktāśailamaye 'thavā || (RA_4.59) 
 sudṛḍho mardakaḥ kāryaḥ | caturaṅgulakocchrayaḥ | 
 sa ca lohamayaḥ śailo | hy ayaskāntamayo 'thavā || (RA_4.60) 
 aghorāstrābhidhānena | mahāpāśupatena vā | 
 mantreṇa racayec chuddhiṃ | bhūmiṃ tenaiva śodhayet ||
                    (RA_4.61) 
 indhanāni ca sarvāṇi | dravyāṇi ca viśeṣataḥ | 
 dāhakaṃ jvālayet tena | khallaṃ tenaiva śodhayet ||
                    (RA_4.62) 
 rasaṃ viśodhayet tena | vinyaset divase śubhe | 
 khallopari nyasitvā ca | śivamūrtimanusmaret || (RA_4.63) 
 devatānugrahaṃ prāpya | yantramūṣāgnimānavit | 
 deveśi rasasiddhyarthaṃ | jānīyāt oṣadhīrapi || (RA_4.64) 
 yantramūṣāgnimānāni | varṇitāni sureśvari | 
 tan mam ācakṣva deveśi | kim anyac chrotum icchasi ||
                    (RA_4.65) 
 
 
 Pañcamaḥ paṭalaḥ [Oṣadhinirṇaya] 
  śrīdevyuvāca 
 niyāmanādikaṃ karma | krāmaṇāntaṃ sureśvara | 
 yayā sampadyate hy eṣām | oṣadhīṃ vaktumarhasi || (RA_5.1) 
  śrībhairava uvāca 
 sarpākṣo vahnikarkoṭī | kañcukī jalabindujā | 
 śatāvarī bhṛṅgarājaḥ | śarapuṅkhā punarnavā || (RA_5.2) 
 maṇḍūkaparṇī matsyākṣī | brahmadaṇḍī śikhaṇḍinī | 
 anantā kākajaṅghā ca | kākamācī kapotikā || (RA_5.3) 
 viṣṇukrāntā sahacarā | sahādevī mahābalā | 
 balā nāgabalā kṛṣṇā | cakramardaḥ kuruṅgiṇī || (RA_5.4) 
 pāṭhā cāmalakī nīlī | jvālinī padmacāriṇī | 
 phaṇitrijihvā gojihvā | kokilākṣo ghanadhvaniḥ || (RA_5.5) 
 ākhuparṇī triparṇī ca | dviparṇī caikaparṇikā | 
 tittiḍī kṣīriṇī rāsnā | meṣaśṛṅgī ca kukkuṭī || (RA_5.6) 
 kṛṣṇaparṇī ca tulasī | śvetā ca girikarṇikā | 
 etā niyāmakauṣadhyaḥ | puṣpamūladalānvitāḥ | 
 dolāsvedaḥ prakartavyo | mūlenānena suvrate || (RA_5.7) 
 caṇḍālī rākṣasī vyāghrī | khaḍgārī gajakarṇikā | 
 śaṅkhapuṣpyagnidhamanī | lāṅgalī bālamocakā || (RA_5.8) 
 raktasnuhī raktaśṛṅgī | raktikā nīlacitrakaḥ | 
 śṛgālajihvā bṛhatī | vajrā cakrī ca rājikā || (RA_5.9) 
 ekavīrā narakasā | rudantī brahmacāriṇī | 
 uccaṭā māninīkandā | kumārī raktacitrakaḥ || (RA_5.10) 
 lakṣmīḥ śākhoṭakaścaiva | kañcukī meṣaśṛṅgikā | 
 himāvatī somalatā | modā vyāghranakhī śamī || (RA_5.11) 
 kāñcanī vanarājī ca | kākamācī ca keśinī | 
 ajamārī koṭarākṣī | hanūmatyaṅganāyikā || (RA_5.12) 
 narajīvā hemapuṣpī | kākamuṇḍī ca kālikā | 
 toyavallī gajārī ca | haṃsāṅghrī kuhukaṃvikā | 
 tāmbūlī sūryabhaktā ca | rasanirjīvakārikāḥ || (RA_5.13) 
 kaṭutumbī ca gosandhī | devadālīndravāruṇī | 
 vākucī brahmabījāni | kārpāsaṃ kṛṣṇajīrakam || (RA_5.14) 
 kaṅgunī kṛṣṇakanakaṃ | śvetārkaṃ ca pipīlijam | 
 dantinī yavaciñcā ca | karkoṭī kāravallikā || (RA_5.15) 
 gojihvā kākajaṅghā ca | mahākālī ca śambarī | 
 śvetaguñjā sitāṅkolaḥ | paṭolī bilvameva ca | 
 ekaikamoṣadhībījaṃ | mārayed rasabhairavam || (RA_5.16) 
 raktasnuhī somalatā | rudantī raktacitrakaḥ | 
 śākhoṭakī dagdharuhā | modinī vṛddhadārukaḥ || (RA_5.17) 
 triśūlī kṛṣṇamārjārī | cakrikā kṣīrakukkuṭī | 
 devadālī śaṅkhapuṣpī | kākamācī hanūmatī || (RA_5.18) 
 nīlajyotis tṛṇajyotir | utkaṭā hemavallarī | 
 tridaṇḍī brahmadaṇḍī ca | cakrāṅkī sthalapadminī ||
                    (RA_5.19) 
 nāgajihvā nāgakarṇī | vīrā vartulaparṇikā | 
 arkapattrī vaṃśapattrī | tāmraparṇī tatheśvarī | 
 indurī devadeveśi | rasabandhakarāḥ priye || (RA_5.20) 
 tīvragandharasasparśair | dravyaiḥ sthāvarajaṅgamaiḥ | 
 mriyate badhyate caiva | rasaḥ svedanamardanāt || (RA_5.21) 
 sūryāvartaś ca kadalī | vandhyā kośātakī tathā | 
 vajrakandodakakaṇā | kākamācī ca śigrukaḥ || (RA_5.22) 
 devadālī ca deveśi | drāvikāḥ parikīrtitāḥ | 
 doṣān haranti yogina | dhātūnāṃ pāradasya ca || (RA_5.23) 
 kākamācī ghanaravaḥ | kāsamardaḥ kṛtāñjaliḥ | 
 varāhakarṇī saṭirī | haṃsadāvī śatāvarī || (RA_5.24) 
 tāmbūlī nāginī brahmī | haṃsapādī ca lakṣaṇā | 
 arjunī kṣīranālī ca | kāravello 'rkapattrikā | 
 vyāghrī cavī kuravakaḥ | krāmikāḥ suravandite || (RA_5.25) 
 brahmadaṇḍaḥ sudaṇḍaś ca | lohadaṇḍastṛtīyakaḥ | 
 ete rasāyane yogyā | brahmaviṣṇumaheśvarāḥ || (RA_5.26) 
 bhūpāṭalī ca kaumārī | siṃhavallī ca śūkarī | 
 hemaparṇī paṭolī ca | nāgavallī ca bhṛṅgarāṭ | 
 ityaṣṭa mūlikāḥ proktāḥ | pañcaratnaṃ śṛṇu priye ||
                    (RA_5.27) 
 mantrasiddhāsanā devī | tathā kaṅkālakhecarī | 
 indirā ca kṣamāpālī | pañcamī tu niśācarī | 
 pañcaratnamidaṃ devi | rasaśodhanajāraṇe || (RA_5.28) 
 rasasya bandhane śastam | ekaikaṃ suravandite | 
 rasāṅkuśena gṛhṇīyāt | pañcaratnāni suvrate | 
 dadāti khecarīṃ siddhiṃ | rasabhairavasaṃgame || (RA_5.29) 
 trikṣāraṃ ṭaṅkaṇakṣāro | yavakṣāraś ca sarjikā | 
 tilāpāmārgakadalī | palāśaśigrumocikāḥ | 
 mūlakārdrakaciñcāś ca | vṛkṣakṣārāḥ prakīrtitāḥ || (RA_5.30) 
 amlavetasajambīra- | luṅgāmlacaṇakāmlakam | 
 nāraṅgaṃ tintiṇīkaṃ ca | cāṅgeryamlagaṇottamāḥ || (RA_5.31) 
 sāmudraṃ saindhavaṃ caiva | cūlikālavaṇaṃ tathā | 
 sauvarcalaṃ ca kācaṃ ca | lavaṇāḥ pañca kīrtitāḥ ||
                    (RA_5.32) 
 saktukaṃ kālakūṭaṃ ca | sitamustā tathaiva ca | 
 śṛṅgī kṛṣṇaviṣaṃ caiva | pañcaite tu mahāviṣāḥ || (RA_5.33) 
 snuhyarkonmattakaṃ caiva | karavīraṃ ca lāṅgalī | 
 pañcaivopaviṣā mukhyāḥ | tailāni hy uttamāni vai | 
 kusumbhakaṅguṇīnaktā- | tilasarṣapajāni tu || (RA_5.34) 
 hastyaśvachāganārīṇāṃ | mūtraṃ gavyaṃ ca pañcamam ||
                    (RA_5.35) 
 pittaṃ pañcavidhaṃ matsya- | gavāśvanarabarhijam ||
                    (RA_5.36) 
 vasā pañcavidhā matsya- | meṣāhinarabarhijā || (RA_5.37) 
 kapotacāṣagṛdhrāṇāṃ | śikhikukkuṭayoś ca viṭ || (RA_5.38) 
 mañjiṣṭhā kuṅkumaṃ lākṣā | khadiraścāsanaṃ tathā | 
 raktavargas tu deveśi | pītavargamataḥ śṛṇu | 
 kusumbhaṃ kiṃśukaṃ rātrī | pataṃgo madayantikā || (RA_5.39) 
 śuklavargaḥ sudhākūrma- | śaṅkhaśuktivarāṭikāḥ || (RA_5.40) 
 guñjāṭaṅkaṇamadhvājya- | guḍā drāvaṇapañcakam || (RA_5.41) 
 kācaṭaṅkaṇasauvīraṃ | śodhanatritayaṃ priye || (RA_5.42) 
 sarve malaharāḥ kṣārāḥ | sarve cāmlāḥ prabodhakāḥ | 
 viṣāṇi ca tamoghnāni | snehā mārdavakārakāḥ || (RA_5.43) 
 ityoṣadhigaṇāḥ proktāḥ | siddhidā rasasaṃgame | 
 kriyāṃ kurvanti tadyogāt | śaktayaś ca mahārasāḥ ||
                    (RA_5.44) 
 tan mam ācakṣva deveśi | kim anyac chrotum icchasi ||
                    (RA_5.45) 
 
 
 Ṣaṣṭhaḥ paṭalaḥ [Abhrakādilakṣaṇasaṃskāranirṇaya] 
  śrīdevyuvāca 
 devadeva mahādeva | śaktīnāṃ lakṣaṇaṃ katham | 
 rasakarmaṇi yogyatve | saṃskāras tasya kathyatām || (RA_6.1) 
  śrībhairava uvāca 
 kadācidgirijā devī | haraṃ dṛṣṭvā manoharam | 
 mumoca yattadā vīryaṃ | tajjātaṃ śubhamabhrakam | 
 pītaṃ kṛṣṇaṃ tathā śuklaṃ | raktaṃ bhūmeś ca saṃgamāt ||
                    (RA_6.2) 
 abhrakaṃ kāntapāṣāṇaṃ | vajraṃ vaikrāntakaṃ śṛṇu || (RA_6.3) 
 pinākaṃ darduraṃ nāgaṃ | vajraṃ cābhraṃ caturvidham | 
 pināke 'gniṃ praviṣṭe tu | śabdaś ciṭiciṭir bhavet ||
                    (RA_6.4) 
 dardure 'gniṃ praviṣṭe tu | śabdaḥ kukkuṭavadbhavet | 
 agniṃ praviṣṭaṃ nāgaṃ tu | phūtkāraṃ devi muñcati || (RA_6.5) 
 agniṃ praviṣṭaṃ vajraṃ tu | vajravattiṣṭhati priye ||
                    (RA_6.6) 
 kuṣṭhapradaṃ pinākābhraṃ | darduraṃ maraṇapradam | 
 nāgaṃ dehagataṃ nityaṃ | vyādhiṃ kuryād bhagaṃdaram ||
                    (RA_6.7) 
 rase rasāyane caiva | yojyaṃ vajrābhrakaṃ priye | 
 anekavarṇabhedena | taccaturvidhamabhrakam || (RA_6.8) 
 raktaṃ pītaṃ ca hemārthe | kṛṣṇaṃ hemaśarīrayoḥ | 
 tārakarmaṇi śuklaṃ ca | kācakiṭṭaṃ sadā tyajet || (RA_6.9) 
 ekapattraṃ kṛtaṃ pūrvam | abhrakaṃ suranāyike | 
 agastyapuṣpatoyena | kumudānāṃ rasena ca || (RA_6.10) 
 kapitindukajambīra- | meghanādapunarnavaiḥ | 
 yavaciñcāranālāmla- | karavīrāruṇotpalaiḥ || (RA_6.11) 
 vanasūraṇabhūdhātrī- | bhiṇḍīmūlāmlavetasaiḥ | 
 meṣaśṛṅgīśaśavasā- | śṛṅgatailaśamīrasaiḥ || (RA_6.12) 
 vajravallīkṣīrakanda- | maricaiḥ sumukhena ca | 
 tridinaṃ svedayed devi | jāyate doṣavarjitam || (RA_6.13) 
 dhānyābhrakaṃ purā kṛtvā | suślakṣṇaṃ navanītavat | 
 triṃśatpalaṃ vyomarajaḥ | kṣudramatsyapaladvayam ||
                    (RA_6.14) 
 tilacūrṇapalaṃ guñjā- | tripalaṃ pādaṭaṅkaṇam | 
 godhūmabaddhā tatpiṇḍī | pañcagavyena bhāvitā || (RA_6.15) 
 dhamanāt koṣṭhikāyantre | bhastrābhyāṃ tīvravahninā | 
 patatyabhrakasattvaṃ tu | sattvāni nikhilāni ca || (RA_6.16) 
 svedanauṣadhiniryāsa- | lolitaṃ puṭitaṃ muhuḥ | 
 mṛtaṃ tu pañcanicula- | puṭair bahulapotakam || (RA_6.17) 
 piṇḍitaṃ vyoma niṣkledaṃ | dattvā sattvaṃ nirañjanam | 
 umāphalaiś ca puṣpaiś ca | ṣaṣṭikāmlapariplutaiḥ | 
 aumadaṇḍavimardena | gamanaṃ dravati sphuṭam || (RA_6.18) 
 agnijāraṃ nave kumbhe | sthāpayitvā dharottaram | 
 gaganaṃ dravati kṣipraṃ | muktāphalasamaprabham || (RA_6.19) 
 śatadhā kañcukīcūrṇaṃ | kañcukīrasabhāvitam | 
 drāvayed gaganaṃ devi | lohāni sakalāni ca || (RA_6.20) 
 dhānyāmlake paryyuṣitaṃ | niculakṣāravāriṇi | 
 sthitaṃ taddravatāṃ vāti | nirleparasasannibham || (RA_6.21) 
 agastyapuṣpatoyena | piṣṭvā sūraṇakandake | 
 koṣṭhabhūmigataṃ māsaṃ | jāyate rasasannibham || (RA_6.22) 
 chāgamūtreṇa saṃsiktaṃ | kapitindukareṇunā | 
 abhrakaṃ vāpitaṃ devi | jāyate jalasannibham || (RA_6.23) 
 kākinīvījacūrṇena | ghṛṣṭamabhrakajaṃ rajaḥ | 
 snuhikṣīreṇa saptāhaṃ | siktaṃ dhmātaṃ drutaṃ bhavet ||
                    (RA_6.24) 
 apāmārgasya pañcāṅgam | abhrakaṃ ca supeṣitam | 
 sthāpayen mṛnmaye pātre | tadbhavet salilaṃ yathā ||
                    (RA_6.25) 
 ghṛṣṭamabhrakacūrṇaṃ tu | kapālīmaricaiḥ saha | 
 śilayā vāpitaṃ bhūyo 'py | agastyarasasaṃyutam || (RA_6.26) 
 mārjārapādīsvarasa- | phalamūlāmlamarditam | 
 mātuluṅgaphale nyastaṃ | vrīhimadhye nidhāpayet | 
 taddravet pakṣamātreṇa | śilāsaindhavayojitam || (RA_6.27) 
 ekapatrīkṛtaṃ sapta- | dinaṃ munirase kṣipet | 
 dārvīmaricasaṃmiśraṃ | maurvīrasapariplutam || (RA_6.28) 
 sauvarccalayuto meghā | vajravallīrasaplutaḥ | 
 śarāvasaṃpuṭe dhmāto | jāyate jalasannibhaḥ || (RA_6.29) 
 vegāphalasya cūrṇena | samamabhrakajaṃ rajaḥ | 
 bhāvitāṃ kuliśakṣīre | dhmātaṃ dravati tatkṣaṇāt ||
                    (RA_6.30) 
 vajravallīrasaiḥ piṣṭvā | vyoma sauvarcalānvitam | 
 śarāvasaṃṣuṭe paktvā | dravet salilasannibham || (RA_6.31) 
 gomāṃsasaindhavārkaistu | munitoyayutaṃ punaḥ | 
 kadalīkandakāntaḥsthaṃ | gomayāgnau tryahaṃ dravet ||
                    (RA_6.32) 
 kṛṣṇābhrapatraṃ saṃgṛhya | pīlutailena lepayet | 
 saptāhamātape taptam | āmle kṣiptvā dinatrayam || (RA_6.33) 
 vajrārkacitrakakṣāraṃ | tumbīkṣārastathārjunaḥ | 
 sarjakṣāro yavakṣāra- | ṣṭaṅkaṇaścāṣṭamo bhavet || (RA_6.34) 
 kṣīrakandarasaṃ caiva | vajrakandarasaṃ tathā | 
 vṛhatītrayasaṃyuktaṃ | kṣāravargañca lepayet || (RA_6.35) 
 kalkenānena liptaṃ tat | patrābhraṃ kāṃsyabhājane | 
 dhamanāt sūryyatāpotthāt | tridinena drutaṃ bhavet ||
                    (RA_6.36) 
 athavābhrakapatraṃ tu | kañcukokṣīramadhyagam | 
 bhāvayec ca tathā tena | yāvaccūrṇaṃ tato bhavet ||
                    (RA_6.37) 
 grāhayed abhrapatrāṇi | nikṣipyāmle dinatrayam | 
 lepayet tena kalkena | kāṃsyapātre nidhāpayet | 
 sūryyatāpena saptāhaṃ | drutiḥ sañjāyate kṣaṇāt || (RA_6.38) 
 kākāṇḍīphalacūrṇena | drāvakaiḥ pañcabhistathā | 
 abhrakasya yutaṃ cūrṇaṃ | dhmātaṃ mūṣāgataṃ dravat ||
                    (RA_6.39) 
 bhrāmakaṃ cumbakaṃ caiva | karṣakaṃ drāvakaṃ tathā | 
 evaṃ caturvidhaṃ kāntaṃ | romakāntañca pañcamam || (RA_6.40) 
 ekadvitricatuḥpañca | sarbbatomukhameva tat | 
 pītaṃ kṛṣṇaṃ tathā raktaṃ | trivarṇaṃ syāt pṛthak pṛthak ||
                    (RA_6.41) 
 krameṇa devatāstatra | brahmaviṣṇumaheśvarāḥ || (RA_6.42) 
 sparśavedhi bhavet pītaṃ | kṛṣṇaṃ śreṣṭhaṃ rasāyane | 
 raktavarṇaṃ mahābhāge | rasabandhe praśasyate || (RA_6.43) 
 bhrāmakaṃ tu kaniṣṭhaṃ syāt | cumbakaṃ madhyamaṃ priye | 
 uttamaṃ karṣakaṃ devi | drāvakaṃ cottamottamam || (RA_6.44) 
 bhrāmayellohajātaṃ tu | tatkāntaṃ bhrāmakaṃ priye | 
 cumbayec cumbakaṃ kāntaṃ | karṣayet karṣakaṃ priye ||
                    (RA_6.45) 
 yatsākṣāddrāvayellohaṃ | takrāntaṃ drāvakaṃ bhavet | 
 tadromakāntaṃ sphuṭitāt | yathā romodgamo bhavet ||
                    (RA_6.46) 
 kaniṣṭhaṃ syādekamukhaṃ | madhyaṃ dvitrimukhaṃ bhavet | 
 catuḥpañcamukhaṃ śreṣṭham | uttamaṃ sarvatomukham ||
                    (RA_6.47) 
 bhrāmakaṃ cumbakañcaiva | vyādhināśe praśasyate | 
 rase rasāyane caiva | karṣakaṃ drāvakaṃ hitam || (RA_6.48) 
 madonmattagajaḥ sūtaḥ | kāntamaṅkuśamucyate | 
 kṣetraṃ khātvā grahītavyaṃ | tatprayatnena bhūyasā ||
                    (RA_6.49) 
 mārutātapavikṣiptaṃ | varjayet surasundari | 
 bahiḥsthitaṃ tvayaskāntaṃ | chāgaraktena bhāvayet ||
                    (RA_6.50) 
 chāgaraktapraliptena | vāsasā pariveṣṭayet | 
 chāgacarmaparīveṣṭya | vinyaset pūrvvavat kṣitau ||
                    (RA_6.51) 
 uddhṛtaṃ saptabhirmāsaiḥ | toyakumbhe vinikṣipet ||
                    (RA_6.52) 
 raktapuṣpaiḥ sadā pūjyaṃ | raktamālyānulepanaiḥ | 
 pūjitaṃ madyamāṃsaiś ca | yojyaṃ rasarasāyane || (RA_6.53) 
 saṃskṛtaṃ chāgaraktena | bhrāmakaṃ cumbakaṃ bhavet | 
 anena kramayogena | drāvakaṃ bhavati priye || (RA_6.54) 
 sūtalohasya vakṣyāmi | saṃskāramatisaukhyadam | 
 jīvadehe praveśe ca | dehasaukhyabalapradam || (RA_6.55) 
 kāntalohaṃ vinā sūto | dehe na krāmati kvacit | 
 vedhayed vyāpayec chīghraṃ | tailabindurivāmbhasi ||
                    (RA_6.56) 
 na sūtena vinā kānto | na kāntaḥ sūtavarjitaḥ | 
 kāntasūtasamāyuktaḥ | prayogo dehadhārakaḥ || (RA_6.57) 
 yavakṣārantu saṃgṛhya | snigdhabhāṇḍe nidhāpayet | 
 maricābhrakacūrṇena | piṇḍībandhantu kārayet | 
 kāntalohaṃ draveddhmātaṃ | nātra kāryā vicāraṇā || (RA_6.58) 
 triṃśaccumbakakāntaṃ ca | piṣṭvā tu triphalāmbhasā | 
 tenaiva kṣālanaṃ kāryyaṃ | pañcaniṣkaṃ tu ṭaṅkaṇam ||
                    (RA_6.59) 
 jīrṇavastre vinikṣipya | madhusarpiryutaṃ puṭet | 
 saṃsthāpya māsaparyyantaṃ | tatra śuddhirbhavetpriye ||
                    (RA_6.60) 
 sināḍikāyā mūlaṃ tu | daśaniṣkamitaṃ yutam | 
 phalatrayakaṣāyana | khalle tu parimardayet || (RA_6.61) 
 trimūṣāsu samaṃ sthāpyam | aṣṭāṅgulamitāsu ca | 
 mūṣakālepanaṃ kāryyaṃ | tanmūlaṃ niṣkamātrakam || (RA_6.62) 
 śivapañcamukhīkāryyā | mūṣāṃ prati samaṃ tataḥ | 
 yantrahaste susaṃbadhya | khoṭakaṃ ca śilātale || (RA_6.63) 
 tailena miśritaṃ kṛtvā | kāntanāgaṃ labhettataḥ | 
 abhrakakramayogena | drutipātañca sādhayet || (RA_6.64) 
 surāsurair mathyamāne | kṣīrode mandarādriṇā | 
 pītaṃ tadamṛtaṃ devair | amaratvam upāgatam || (RA_6.65) 
 pibatāṃ bindavo devi | patitā bhūmimaṇḍale | 
 śuṣkāste vajratāṃ yātā | nānāvarṇā mahābalāḥ || (RA_6.66) 
 bindavaḥ ke 'pi sañjātāḥ | sasyakā vimalāstathā | 
 brāhmaṇāḥ kṣattriyā vaiśvāḥ | śudrāścaivamanekadhā ||
                    (RA_6.67) 
 śvetā raktāstathā pītā | kṛṣṇāścaiva caturvidhāḥ | 
 puruṣāś ca striyaścaiva | napuṃsakam anukramāt || (RA_6.68) 
 vṛttāḥ phalakasaṃpūrṇās | tejasvanto mahattarāḥ | 
 puruṣāste niboddhavyā | rekhābinduvivarjitāḥ || (RA_6.69) 
 rekhābindusamāyuktāḥ | khaṇḍāścaiva tu yoṣitaḥ | 
 trikoṇāḥ pattalā dīrghāḥ | vijñeyāste napuṃsakāḥ ||
                    (RA_6.70) 
 sattvavanto balopetā | lohe krāmaṇaśīlinaḥ | 
 rasabandhakarāḥ śīghraṃ | puṃvajrāḥ suravandite || (RA_6.71) 
 śarīrakāntijananāḥ | strīvajrāḥ svalpaśaktayaḥ | 
 napuṃsakāḥ sattvahīnāḥ | kaṣṭaṃ lohe kramanti ca ||
                    (RA_6.72) 
 kṣatriyāḥ sarvakāryyeṣu | varjyāś ca rasakarmaṇi | 
 uttamā madhyamāścaiva | kaniṣṭhāḥ parikīrtitāḥ || (RA_6.73) 
 sthūlātisthūlamadhyāś ca | sūkṣmāḥ sūkṣmatarāḥ priye | 
 āsphoṭadāhabhedaiś ca | nirvyaṅgā nirupadravāḥ | 
 vīryyavantaś ca te jyeṣṭhā | nirmalā balavattarāḥ ||
                    (RA_6.74) 
 rasāyane bhaved vipro hy | aṇimādiguṇapradaḥ | 
 kṣatriyo mṛtyunāśārtho | valīpalitarogahā || (RA_6.75) 
 dravyakāro tathā vaiśyaḥ | śarīraṃ dṛḍhatāṃ nayet | 
 vyādhipraśamanaṃ śūdro | vayaḥstambhaṃ karoti ca ||
                    (RA_6.76) 
 klībe klīvāḥ striyaḥ strīṇāṃ | sarbbeṣāṃ puruṣā hitāḥ ||
                    (RA_6.77) 
 yathā jātistathotsāhaṃ | yathā sattvaṃ tathā guṇān | 
 yathā rucistathā śīlaṃ | yathā śīlaṃ tathā varam | 
 yathā varastathā varṇaṃ | kurvanti kuliśāḥ priye ||
                    (RA_6.78) 
 śyāmā śamī ghanaravo | vaṣābhūnmattakodravāḥ | 
 ākhukarṇī munitaruḥ | kulatthaṃ cāmlavetasam || (RA_6.79) 
 meṣaśṛṅgī raso 'pyeṣāṃ | kandasya sūraṇasya tu | 
 śodhayet tridinaṃ vajraṃ | śuddhimeti sureśvari || (RA_6.80) 
 meṣaśṛṅgaṃ bhujaṅgāsthi | kūrmapṛṣṭhaṃ śilājatu | 
 snukkīlālarasaṃ stanyaṃ | kāntapāṣāṇameva ca || (RA_6.81) 
 vajrakaṃ cāpi vaikrāntaṃ | tanmadhye prakṣipet priye | 
 tīvrānale puṭaṃ dattvā | puṭāntaṃ yāvad āgatam || (RA_6.82) 
 kulatthaṃ kodravaṃ cāpi | hayamūtreṇa peṣayet | 
 taptaṃ nipecayet pīṭhe | yāvattadbhasmatāṃ gatam ||
                    (RA_6.83) 
 eṣa kāpāliko yogo | vajramāraṇa uttamaḥ || (RA_6.84) 
 mākṣikaṃ meṣaśṛṅgaṃ ca | śilāgandhakaṭaṅkaṇam | 
 vaikrāntaṃ tālakaṃ cāpi | vajrīkṣīrapariplutam || (RA_6.85) 
 lepaṃ mūṣodare dattvā | samāvarttaṃ tu kārayet | 
 mriyante hīrakāstatra | dvandve samyaṅmilanti ca ||
                    (RA_6.86) 
 gandhakaṃ ca śilādhātuṃ | bhrāmakasya mukhaṃ tathā | 
 śaśakasya ca dantāṃś ca | vetasāmlena peṣayat || (RA_6.87) 
 anena siddhakalkena | mūṣālepaṃ tu kārayet | 
 andhamūṣāgataṃ dhmātaṃ | vajraṃ tu mriyate kṣaṇāt ||
                    (RA_6.88) 
 tenaiva militaṃ vajraṃ | tārahemni na saṃśayaḥ || (RA_6.89) 
 tālakaṃ gandhakaṃ kāntaṃ | tāpyaṃ karpūraṭaṅkaṇam | 
 ciñcāsthi meṣaśṛṅgaṃ ca | strīrajaḥparipeṣitam | 
 mūṣālepagataṃ dhmātaṃ | vajraṃ tu mriyate kṣaṇāt ||
                    (RA_6.90) 
 śarapuṅkhasya pañcāṅgaṃ | peṣyaṃ strīrajasā tataḥ | 
 peṭārībījam athavā | saṃpeṣyaṃ taṇḍulāmbhasā || (RA_6.91) 
 peṣyaṃ trikarṣakārpāsa- | mūlaṃ vā taṇḍulāmbhasā | 
 āraktarākāmūlaṃ vā | strīstanyena tu peṣitam || (RA_6.92) 
 peṣayed vajrakandaṃ vā | vajrīkṣīreṇa suvrate | 
 tatkalkapuṭitaṃ dhmātaṃ | vajraṃ caiva mṛtaṃ bhavet ||
                    (RA_6.93) 
 mahānadīśvetaśuktyāṃ | dinam ekan tu bhāvitam | 
 kṣīreṇottaravāruṇyāḥ | kalkenānena suvrate || (RA_6.94) 
 tālena meṣaśṛṅgyā ca | vajravallyā ca veṣṭitam | 
 andhamūṣāgataṃ dhmātaṃ | vajraṃ tu mriyate kṣaṇāt ||
                    (RA_6.95) 
 kāntasya piṣṭikāmadhye | vajraṃ devi vinikṣipet | 
 peṣayed gandhatailena | mriyate vajram īśvari || (RA_6.96) 
 kulatthāmbhasi kāsīsa- | saurāṣṭrītālakānvite | 
 apāmārgakṣārayute | vajraṃ siktaṃ mṛtaṃ bhavet || (RA_6.97) 
 amṛtākandatimira- | bījatvakkṣīraveṣṭitam | 
 meṣaśṛṅgagataṃ vajraṃ | mṛlliptaṃ mriyate puṭaiḥ ||
                    (RA_6.98) 
 peṭārī haṃsapādī ca | vajravallī ca sūraṇam | 
 aśvatthasyāṅkurā devi | sarve strīstanyapeṣitāḥ || (RA_6.99) 
 anena siddhakalkena | veṣṭitaṃ bṛhatīphale | 
 kṣiptaṃ bahirmṛdā liptaṃ | mriyate saptabhiḥ puṭaiḥ ||
                    (RA_6.100) 
 śvetendurekhāpuṣpāmbu- | gandhakatrayamākṣikaiḥ | 
 veṣṭitaṃ kuliśaṃ devi | puṭapākāt mṛtaṃ bhavet ||
                    (RA_6.101) 
 aśvatthabadarībhiṇḍī- | mākṣīkaṃ karkaṭāsthi ca | 
 snuhīkṣīreṇa saṃpeṣya | puṭādvipro mṛto bhavet ||
                    (RA_6.102) 
 karavīrārkadugdhena | meṣaśṛṅgaṃ sahiṅgulam | 
 udumbarasamāyuktaṃ | puṭāt kṣatriyamāraṇam || (RA_6.103) 
 bālā cātibalā caiva | gandhakaṃ karkaṭāsthi ca | 
 kṣīreṇottaravāruṇyāḥ | puṭanādvaiśyamāraṇam || (RA_6.104) 
 kaṇḍūlasūraṇenaiva | śilayā laśunena ca | 
 nyagrodhaśaṅkhadugdhena | śūdro 'pi mriyate kṣaṇāt ||
                    (RA_6.105) 
 sthūlā bahusthūlapuṭaiḥ | naśyanti phalakādayaḥ | 
 susvinnā iva jāyante | mṛdutvamupajāyate || (RA_6.106) 
 piṣṭvāmalakapañcāṅgaṃ | gaurābhām indravāruṇīm | 
 anena veṣṭitaṃ vajraṃ | mriyate saptabhiḥ puṭaiḥ ||
                    (RA_6.107) 
 mātṛvāhakajīvasya | madhye vajraṃ vinikṣipet | 
 dolāsvede tryahaṃ devi | guṇapattrasamaṃ bhavet ||
                    (RA_6.108) 
 eraṇḍavṛkṣamadhye tu | vajraṃ devi vinikṣipet | 
 ekamāse gate devi | guṇapattrasamaṃ bhavet || (RA_6.109) 
 kāntasya piṣṭikāmadhye | vajraṃ devi vinikṣipet | 
 kārpāsanimbapattraṃ ca | badarīpattrasaṃyutam || (RA_6.110) 
 ekatra peṣayet tat tu | kāntagolakaveṣṭitam | 
 bāhye tāmbūlapattreṇa | sthāpayej jānumadhyataḥ ||
                    (RA_6.111) 
 yāmadvayena tadvajraṃ | jāyate mṛdu niścitam | 
 tatkṣaṇānmriyate vajraṃ | tāre hemni na saṃśayaḥ ||
                    (RA_6.112) 
 jambīraphalamadhyasthaṃ | vastrapoṭalikāgatam | 
 kvāthayet kodravakvāthe | krameṇānena tu tryaham | 
 tad vajraṃ jāyate khoṭaṃ | hemnā milati tatkṣaṇāt ||
                    (RA_6.113) 
 nāgavallyā praliptaṃ tu | tat pattreṇaiva veṣṭitam | 
 jānumadhye sthitaṃ yāmaṃ | mṛdu saṃjāyate dhruvam ||
                    (RA_6.114) 
 mūle vajralatāyāstu | mṛdu vajraṃ vinikṣipet | 
 puṭaṃ dadyāt prayatnena | bhasmībhavati tatkṣaṇāt ||
                    (RA_6.115) 
 sukhādbandhakaraṃ hy āśu | sattvaṃ muñcati tatkṣaṇāt | 
 sarvamṛtyupraśamanāḥ | sarvasiddhikarāś ca te || (RA_6.116) 
 asthiśṛṅkhalamadhyasthaṃ | kṛtvā vajraṃ virandhritam | 
 jalabhāṇḍe tu tat svinnaṃ | saptāhaṃ dravatāṃ vrajet ||
                    (RA_6.117) 
 kṣāratrayaṃ rāmaṭhaṃ ca | caṇakāmlāmlavetasam | 
 kṣiptvā jvālāmukhīkṣīraṃ | sthalakumbhīrasena ca ||
                    (RA_6.118) 
 etaistu marditaṃ vajraṃ | snuhyarkapayasā tathā | 
 dolāyāṃ svedayed devi | jāyate rasavad yathā || (RA_6.119) 
 athavāpyabhrakaṃ svinnaṃ | mauktikaṃ ca pravālakam | 
 mākṣikaṃ nīlapuṣpaṃ ca | pītaṃ marakataṃ mahat | 
 vaiḍūryasphaṭikādīni | dravanti salilaṃ yathā || (RA_6.120) 
 lohajātaṃ tathā dhmātam | agnivarṇaṃ tu dṛśyate | 
 vāpitaṃ sakṛd ekena | mṛtaṃ jalasamaṃ bhavet || (RA_6.121) 
 muktāphalaṃ tu saptāhaṃ | vetasāmlena bhāvitam | 
 jambīrodaramadhyasthaṃ | dhānyarāśau nidhāpayet | 
 puṭapākena taccūrṇaṃ | jāyate salilaṃ yathā || (RA_6.122) 
 śṛṇu devi mahābhāge | vaikrāntākhyaṃ mahārasam ||
                    (RA_6.123) 
 daityendro mahiṣaḥ siddho | haradehasamudbhavaḥ | 
 durgā bhagavatī devī | taṃ śūlena vyamardayat || (RA_6.124) 
 tasya raktaṃ tu patitaṃ | yatra yatra sthitaṃ bhuvi | 
 tatra tatra tu vaikrānto | vajrākāro mahārasaḥ ||
                    (RA_6.125) 
 vindhyasya dakṣiṇe cāsti | uttare nāsti sarvathā | 
 vikṛntayati lohāni | tena vaikrāntakaḥ smṛtaḥ || (RA_6.126) 
 śvetaḥ pītastathā rakto | nīlaḥ pārāvataprabhaḥ | 
 mayūravālasadṛśaś | cānyo marakataprabhaḥ || (RA_6.127) 
 dehasiddhikaraḥ kṛṣṇaḥ | pīte pītaḥ site sitaḥ | 
 sarvārthasiddhido raktaḥ | tathā marakataprabhaḥ | 
 śeṣe dve niṣphale varjye | vaikrāntamiti saptadhā ||
                    (RA_6.128) 
 yatra kṣetre sthitaṃ devi | vaikrāntaṃ tatra bhairavam | 
 vināyakaṃ ca sampūjya | gṛhṇīyāt sādhakottamaḥ ||
                    (RA_6.129) 
 vaikrāntaṃ cūrṇitaṃ sūkṣmaṃ | surāsuranamaskṛtam | 
 vyāghrīkandasya madhyasthaṃ | dhamayitvā puṭe sthitam ||
                    (RA_6.130) 
 aśvamūtreṇa mṛdvagnau | svedayet saptavāsarāt | 
 chāyāśuṣkaṃ tataḥ kuryād | idaṃ vaikrāntamuttamam ||
                    (RA_6.131) 
 athavā lavaṇakṣāra- | mūtrāmlakṛṣṇatailakaiḥ | 
 kulatthakodravakvāthe | svedayet sapta vāsarān ||
                    (RA_6.132) 
 vandhyācūrṇaṃ tu vaikrāntaṃ | samāṃśena tu cūrṇayet | 
 ajāmūtreṇa saṃbhāvya | chāyāśuṣkaṃ tu kārayet | 
 andhanāle dhamitvā tu | mūṣāsattvaṃ tu jāyate || (RA_6.133) 
 mokṣamoraṭapālāśa- | kṣāragomūtrabhāvitam | 
 vajrakandaśiphākalka- | lākṣāṭaṅkaṇasaṃyutam || (RA_6.134) 
 vaikrāntasambhavaṃ cūrṇaṃ | meṣaśṛṅgīdravānvitam | 
 piṇḍitaṃ mūkamūṣāyāṃ | dhmātaṃ sattvaṃ vimuñcati ||
                    (RA_6.135) 
 vaikrāntaṃ vajrakandaṃ ca | peṣayed vajravāriṇā | 
 māhiṣe navanīte ca | sakṣaudraṃ piṇḍitaṃ tataḥ | 
 śodhayitvā dhamet sattvam | indragopasamaṃ patet ||
                    (RA_6.136) 
 ketakīsvarasaḥ kāṅkṣī | maṇimatthaṃ sakhecaram | 
 svedanājjāyate devi | vaikrāntaṃ rasasaṃnibham ||
                    (RA_6.137) 
 suvarṇaṃ rajataṃ tāmraṃ | kāntalohasya vā rajaḥ | 
 anena svedavidhinā | dravanti salilaṃ yathā || (RA_6.138) 
 ityuktamabhrakādīnāṃ | caturṇāṃ lakṣaṇādikam | 
 tan mam ācakṣva deveśi | kim anyac chrotum icchasi ||
                    (RA_6.139) 
 
 iti śrīpārvatīparameśvarasaṃvāde rasārṇave rasasaṃhitāyām
                    abhrakādilakṣaṇasaṃskāranirṇayo nāma ṣaṣṭhaḥ paṭalaḥ 
 
 
 7 [Mahārasoparasalohalakṣaṇasaṃskāraratnadrāvaṇamāraṇanirṇayaḥ] 
  śrīdevyuvāca 
 saha lakṣaṇasaṃskārair | ājñāpaya mahārasān | 
 anyac ca tādṛśaṃ deva | rasavidyopakārakam || (RA_7.1) 
  śrībhairava uvāca 
 mākṣiko vimalaḥ śailaś | capalo rasakastathā | 
 sasyako daradaścaiva | srotoñjanam athāṣṭakam | 
 aṣṭau mahārasāścaivam | etān prathamataḥ śṛṇu || (RA_7.2) 
 kṛṣṇas tu bhārataṃ śrutvā | yoganidrāmupāgataḥ | 
 tasya pādatale viddhaṃ | vyādhena mṛgaśaṅkayā || (RA_7.3) 
 ye tatra patitā bhūmau | kṣatādrudhirabindavaḥ | 
 te nimbaphalasaṃsthānā | jātā vai mākṣikopalāḥ || (RA_7.4) 
 mākṣiko dvividhastatra | pītaśuklavibhāgataḥ | 
 vimalastrividho devi | śuklaḥ pītaś ca lohitaḥ || (RA_7.5) 
 tailāranālatakreṣu | gomūtre kadalīrase | 
 kulatthakodravakvāthaiḥ | mākṣikaṃ vimalaṃ tathā | 
 muhuḥ śūraṇakandasthaṃ | svedayed varavarṇini || (RA_7.6) 
 kṣārāmlalavaṇair aṇḍa- | tailasarpiḥsamanvitam | 
 puṭatrayaṃ pradātavyaṃ | taddvayaṃ śodhitaṃ bhavet ||
                    (RA_7.7) 
 mākṣikaṃ cūrṇitaṃ stanya- | snuhyarkakṣīrabhāvitam | 
 sattvaṃ muñcati sudhmātaṃ | ṭaṅkakaṅkuṣṭhamoditam || (RA_7.8) 
 kadalīkandatulasī- | nāraṅgāmlapariplutam | 
 saptasaptapuṭopetaṃ | pañcadrāvakasaṃyutam | 
 strīstanyamoditaṃ dhmātaṃ | sattvaṃ muñcati mākṣikam ||
                    (RA_7.9) 
 kṣaudragandharvatailābhyāṃ | gomūtreṇa ghṛtena ca | 
 kadalīkandasāreṇa | bhāvitaṃ mākṣikaṃ muhuḥ | 
 mūṣāyāṃ muñcati dhmātaṃ | sattvaṃ śulvanibhaṃ mṛdu ||
                    (RA_7.10) 
 devadālīrasaṃ kṣiptvā | pādāṃśaṭaṅkaṇair yutam | 
 prakaṭāṃ mūṣikāṃ kṛtvā | dhamet sattvam apekṣitam ||
                    (RA_7.11) 
 kimatra citraṃ kadalīrasena | supācitaṃ sūraṇakandasampuṭe | 
 vātāritailena puṭena tāpyaṃ | puṭena dagdhaṃ varaśuddhim eti ||
                    (RA_7.12) 
 gomūtraiś ca snuhikṣīraiḥ | bhāvyameraṇḍatailakaiḥ | 
 mākṣikaṃ dinam ekaṃ tu | marditaṃ vaṭakīkṛtam | 
 abhravaddhamayet sattvaṃ | sasyakasyāpyayaṃ vidhiḥ ||
                    (RA_7.13) 
 tāpyam āvartakaṃ dhātu- | mākṣikaṃ madhudhātukam | 
 mākṣikaṃ tiktamadhuraṃ | mehārśaḥkṣayakuṣṭhanut | 
 kaphapittaharaṃ balyaṃ | yogavāhi rasāyanam || (RA_7.14) 
 jvarasaṃnipātadāridryāṇyapi yannāmakathanamātreṇa /* 
 naśyanti yojanaśate kas tasmāllohavedhakaraḥ || Ras_7.15 /* 
 vimalaṃ śigrutoyena | kāṅkṣīkāsīsaṭaṅkaṇaiḥ | 
 vajrakandasamāyuktaṃ | bhāvitaṃ kadalīrasaiḥ || (RA_7.16) 
 mokṣakakṣārasaṃyuktaṃ | dhāmitaṃ mūkamūṣayā | 
 sattvaṃ candrārkasaṃkāśaṃ | prayacchati na saṃśayaḥ ||
                    (RA_7.17) 
 patito 'patitaśceti | dvividhaḥ śailā īśvari | 
 granthāntare 'pi kīrtyo 'sau | kīrtito bahubhiḥ suraiḥ ||
                    (RA_7.18) 
 nidāghe gharmasaṃtaptā | dhātusāraṃ dharādharāḥ | 
 niryāsaṃ ca vimuñcanti | tacchilājatu kīrtitam || (RA_7.19) 
 śilāvad dhātukaṃ dhmātaṃ | śailajaṃ girisānujam | 
 jatvadrijaṃ giriḥ śailaḥ | proktastvayānukīrtitaḥ ||
                    (RA_7.20) 
 kṣārāmlagojalair dhmātaṃ | śudhyate ca śilājatu | 
 athavā goghṛtenāpi | triphaladvyārdrakadravaiḥ | 
 lohapātre vinikṣipya | śodhayet tat tu yatnataḥ || (RA_7.21) 
 śailaṃ vicūrṇayitvā tu | dhānyāmlopaviṣair viṣaiḥ | 
 piṇḍaṃ baddhvā tu vidhivat | pātayec capalaṃ yathā ||
                    (RA_7.22) 
 gauraḥ śveto 'ruṇaḥ kṛṣṇaś | capalas tu praśasyate | 
 haimābhaścaiva tārābho | viśeṣādrasabandhakaḥ || (RA_7.23) 
 śeṣau madhyau ca lākṣāvat | śīghradrāvau tu niṣphalau | 
 vaṅgavaddravate vahnau | capalastena kīrtitaḥ || (RA_7.24) 
 vastreṇa baddhvā capalaṃ | laṅghayed yadi sāgaram | 
 vastraṃ ca veṣṭayet sadyaḥ | tenāsau capalaḥ smṛtaḥ ||
                    (RA_7.25) 
 sārayet puṭapākena | capalaṃ girimastake | 
 dehabandhaṃ karotyeva | viśeṣādrasabandhanam || (RA_7.26) 
 capalaścapalāvedhaṃ | karoti ghanavaccalaḥ | 
 capalo lekhanaḥ snigdho | dehalohakaro mataḥ || (RA_7.27) 
 mṛttikāguḍapāṣāṇa- | bhedato rasakastridhā || (RA_7.28) 
 pītas tu mṛttikākāro | mṛttikārasako varaḥ | 
 guḍābho madhyamo jñeyaḥ | pāṣāṇābhaḥ kaniṣṭhakaḥ ||
                    (RA_7.29) 
 kaṭukālābuniryāse- | nāloḍya rasakaṃ pacet | 
 śuddho doṣavinirmuktaḥ | pītavarṇas tu jāyate || (RA_7.30) 
 kimatra citraṃ rasakaṃ rasena | rajasvalāyāḥ kusumena bhāvitam | 
 krameṇa kṛtvā uragena rañjitaṃ | karoti śulbaṃ tripuṭena
                    kāñcanam || (RA_7.31) 
 kṣīyate nāpi vahnisthaḥ | sattvarūpo mahābalaḥ || (RA_7.32) 
 rasakaṃ cūrṇayitvā tu | baddhvā vastre vicakṣaṇaḥ | 
 mūtre nidhāpayet strīṇāṃ | saptarātraṃ sureśvari ||
                    (RA_7.33) 
 puṣpāṇāṃ raktapītānāṃ | rasaiḥ pattraiś ca bhāvayet ||
                    (RA_7.34) 
 kṣāraiḥ snehaistathā cāmlaiḥ | bhāvitaṃ rasakaṃ muhuḥ | 
 ūrṇālākṣāniśāpathyā- | bhūlatādhūmasaṃyutam || (RA_7.35) 
 mūkamūṣāgataṃ dhmātaṃ | ṭaṅkaṇena samanvitam | 
 sattvaṃ kuṭilasaṃkāśaṃ | muñcatyeva na saṃśayaḥ || (RA_7.36) 
 gobhaddo rasakastutthaṃ | kṣitikiṭṭo rasodbhavaḥ | 
 kharparo netrarogāriḥ | rītikṛttāmrarañjakaḥ || (RA_7.37) 
 rasako rañjako rūkṣo | vātakṛt śleṣmanāśanaḥ | 
 tridoṣaghnaṃ tu tatsattvaṃ | netradoṣavināśanam || (RA_7.38) 
 kālakūṭaviṣaṃ pītvā | garuḍaḥ soḍhumakṣamaḥ | 
 sudhām api tathāvāmat | bhukta āśīviṣāmṛte | 
 svayaṃ vinirgate cañcvoḥ | sasyako 'bhūt sa kālikaḥ ||
                    (RA_7.39) 
 ekadhā sasyakastasya | strīmūtre bhāvayed rajaḥ | 
 śaśaśoṇitamadhye vā | dinamekaṃ nidhāpayet || (RA_7.40) 
 tasya cūrṇaṃ maheśāni | pādasaubhāgyasaṃyutam | 
 karañjatailamadhyasthaṃ | dinamekaṃ nidhāpayet || (RA_7.41) 
 madhyasthamandhamūṣāyāḥ | dhamayet kokilātrayam | 
 indragopakasaṃkāśaṃ | sattvaṃ patati śobhanam || (RA_7.42) 
 ekadhā sasyakastasmāt | dhmāto nipatito bhavet | 
 kālikārahito raktaḥ | śikhikaṇṭhasamākṛtiḥ || (RA_7.43) 
 sasyo mayūratutthaṃ syāt | vahnikṛt kālanāśanaḥ | 
 rasāyane tu yogyaḥ syād | vayaḥstambhakaro bhavet ||
                    (RA_7.44) 
 sasyakaḥ śuddhimāpnoti | raktavargeṇa bhāvitaḥ || (RA_7.45) 
 daradastrividhaḥ proktaś | carmāraḥ śukatuṇḍakaḥ | 
 haṃsapādastṛtīyaḥ syād | guṇavānuttarottaraḥ || (RA_7.46) 
 cūrṇapāradabhedena | dvividho daradaḥ punaḥ || (RA_7.47) 
 gomāṃse māhiṣe mūtre | dadhyamlatilatailayoḥ | 
 ekaikaṃ tridinaṃ paktvā | śikhipittena bhāvayet || (RA_7.48) 
 daradaṃ pātanāyantre | pātayet salilāśaye | 
 sattvaṃ tu sūtasaṃkāśaṃ | jāyate nātra saṃśayaḥ || (RA_7.49) 
 laghukandaraso mlec cho | hiṅgulaṃ cūrṇapāradam | 
 maṇirāgajamasyaiva | nāma carmāragandhikam || (RA_7.50) 
 tiktoṣṇaṃ hiṅgulaṃ divyaṃ | rasagandhakasambhavam | 
 lohakuṣṭhaharaṃ divya- | balamedhāgnidīpanam || (RA_7.51) 
 kimatra citraṃ daradaḥ subhāvitaḥ | kṣīreṇa meṣyā bahuśo 'mlavargaiḥ | 
 sitaṃ suvarṇaṃ bahugharmatāpitaṃ | karoti
                    sākṣādvarakuṅkumaprabham || (RA_7.52) 
 valmīkaśikharākāraṃ | bhaṅge nīlotpaladyuti | 
 ghṛṣṭaṃ tu gairikacchāyaṃ | srotojaṃ suravandite ||
                    (RA_7.53) 
 gośakṛdrasamūtreṣu | ghṛtakṣaudravasāsu ca | 
 bhāvitaṃ bahuśastac ca | kṣipraṃ badhnāti sūtakam ||
                    (RA_7.54) 
 evaṃ mahārasāḥ proktāḥ | śṛṇuṣvoparasān priye || (RA_7.55) 
 gandhakastālakaḥ śilā | saurāṣṭrī khagagairikam | 
 rājāvartaś ca kaṅkuṣṭham | aṣṭā uparasāḥ smṛtāḥ || (RA_7.56) 
 śvetadvīpe purā devi | sarvaratnavibhūṣite | 
 sarvakāmamaye ramye | tīre kṣīrapayonidheḥ || (RA_7.57) 
 vidyādharībhirmukhyābhir | aṅganābhiś ca yoṣite | 
 siddhāṅganābhistviṣṭābhis | tathaivāpsarasāṃ gaṇaiḥ ||
                    (RA_7.58) 
 devāṅganābhiranyābhiḥ | krīḍitābhiḥ purā priye | 
 gītanṛtyair vicitraiś ca | vādyair nānāvidhaistathā ||
                    (RA_7.59) 
 evaṃ saṃkrīḍamānāyās | tavābhūt prasṛtaṃ rajaḥ | 
 tadrajo 'tīva suśroṇi | sugandhi sumanoharam || (RA_7.60) 
 rajasaścātibāhulyāt | vāsaste raktatāṃ yayau | 
 tatra tyaktvā tu tadvāsaḥ | susnātā kṣīrasāgare || (RA_7.61) 
 vṛtā devāṅganābhistvaṃ | suraiścāpi puraṃ gatā | 
 ūrmibhiste rajovastraṃ | nītaṃ madhye payonidheḥ ||
                    (RA_7.62) 
 evaṃ te śoṇitaṃ bhadre | praviṣṭaṃ kṣīrasāgare | 
 kṣīrābdhimathane caitad | amṛtena sahotthitam | 
 nijagandhena tān sarvān | harṣayaddevadānavān || (RA_7.63) 
 tato devagaṇair uktaṃ | gandhakākhyo bhavatvayam ||
                    (RA_7.64) 
 rasasya bandhanārthāya | jāraṇāya bhavatvayam | 
 ye guṇāḥ pārade proktās | te caivātra bhavantviti ||
                    (RA_7.65) 
 iti devagaṇaiḥ prītaiḥ | purā proktaṃ sureśvari | 
 tenāyaṃ gandhako nāma | vikhyātaḥ kṣitimaṇḍale || (RA_7.66) 
 sa cāpi trividho devi | śukacañcunibho varaḥ | 
 madhyamaḥ pītavarṇaḥ syāc | chuklavarṇo 'dhamaḥ priye ||
                    (RA_7.67) 
 karañjair aṇḍatailena | drāvayitvājadugdhake | 
 siñcedunmattaniryāse | trīnvārāṃstaṃ pṛthak pṛthak ||
                    (RA_7.68) 
 jvālinībījacūrṇena | matsyapittaiś ca bhāvayet | 
 bhṛṅgāmbhasā vā saptāhaṃ | bhāvitaḥ kṣālito 'mbhasā ||
                    (RA_7.69) 
 tāpito badarāṅgāraiḥ | ghṛtākte lohabhājane | 
 āvartitaś ca mṛdvagnau | ghṛtāktakarpaṭopari || (RA_7.70) 
 kṣipraṃ bhṛṅgasya niryāse | kṣālito gandhako hitaḥ ||
                    (RA_7.71) 
 gandhako hi svabhāvena | rasarūpaḥ svarūpataḥ | 
 gandhakaṃ śodhayet kṣīre | śṛṅgaverarase tathā || (RA_7.72) 
 rase ca bhṛṅgarājasya | nimbukasya rase tathā | 
 śodhitaḥ saptavārāṇi | gandhako jāyate 'malaḥ || (RA_7.73) 
 tālakaḥ paṭalaḥ piṇḍo | dvidhā tatrādya uttamaḥ | 
 kuṣmāṇḍe tu śataṃ vārān | tālakaṃ svedayed budhaḥ ||
                    (RA_7.74) 
 snukkṣīrakaṭukālābu- | rasayoḥ saptadhā pṛthak | 
 tilasarṣapaśigrūṇi | lākṣā ca lavaṇaṃ guḍaḥ | 
 ṭaṅkaṇaṃ ca yutair hyetaiḥ | tālakaṃ bhūdhare dravet ||
                    (RA_7.75) 
 vyādhighātaphalakṣāraṃ | madhukuṣmāṇḍakaṃ tathā | 
 dravaiḥ punarnavodbhūtaiḥ | saptāhaṃ mardayed budhaḥ ||
                    (RA_7.76) 
 dattvā pādāṃśakaṃ sarvaṃ | tataḥ pātanayantrake | 
 dadyāt puṭaṃ gajākāraṃ | patet sattvaṃ sutālakāt ||
                    (RA_7.77) 
 raktā śilā tu gomāṃse | luṅgāmlena vipācitā | 
 tāṃ raktapītapuṣpāṇāṃ | rasaiḥ pittaiś ca bhāvayet ||
                    (RA_7.78) 
 sitā kṛṣṇā ca saurāṣṭrī | cūrṇakhaṇḍātmikā ca sā ||
                    (RA_7.79) 
 gopittena śataṃ vārān | saurāṣṭrīṃ bhāvayet tataḥ | 
 dhamitvā pātayet sattvaṃ | krāmaṇaṃ cātiguhyakam ||
                    (RA_7.80) 
 kāsīsaṃ trividhaṃ śuklaṃ | kṛṣṇaṃ pītamiti priye ||
                    (RA_7.81) 
 kāsīsaṃ cūrṇayitvā tu | kāsamardarasena ca | 
 rājakośātakītoyaiḥ | pittaiś ca paribhāvayet || (RA_7.82) 
 gairikaṃ trividhaṃ rakta- | hemakevalabhedataḥ | 
 raktavargarasakvātha- | pittaistadbhāvayet pṛthak ||
                    (RA_7.83) 
 anena kramayogena | gairikaṃ vimalaṃ dhamet | 
 kramāt sitaṃ ca raktaṃ ca | sattvaṃ patati śobhanam ||
                    (RA_7.84) 
 rājāvarto dvidhā devi | gulikācūrṇabhedataḥ || (RA_7.85) 
 taccūrṇaṃ devadeveśi | mahiṣīkṣīrasaṃyutam | 
 vipacedāyase pātre | goghṛtena vimiśritam || (RA_7.86) 
 taccūrṇitaṃ sureśāni | kunaṭīghṛtamiśritam | 
 saubhāgyapañcagavyena | piṇḍībaddhaṃ tu kārayet | 
 dhamitaṃ khādirāṅgāraiḥ | sattvaṃ muñcati śobhanam ||
                    (RA_7.87) 
 kaṅkuṣṭhaṃ vidrumacchāyaṃ | tac ca sattvamayaṃ priye ||
                    (RA_7.88) 
 sūryāvartodakakaṇā- | vahniśigruśiphārasaiḥ | 
 kadalīkandasāreṇa | vandhyākośātakīrasaiḥ || (RA_7.89) 
 kākamācīdevadālī- | vajrakandarasaistathā | 
 ebhir vyastaiḥ samastair vā | kṣārāmlasnehasaindhavaiḥ | 
 mahārasāścoparasāḥ | śuddhimāyānti bhāvitāḥ || (RA_7.90) 
 lākṣālavaṇasaubhāgya- | dhūmasārakaṭutrayam | 
 śigrumūlamadhūcchiṣṭaṃ | pathyāgugguludhātavaḥ || (RA_7.91) 
 sarjikāsarjaniryāsa- | piṇyākorṇāsamanvitam | 
 pārāvatamalakṣudra- | matsyadrāvakapañcakam || (RA_7.92) 
 tilasarṣapagodhūma- | māṣaniṣpāvacikkasam | 
 chāgakṣīreṇa saṃyuktaṃ | vajrapiṇḍī tu kīrtitā || (RA_7.93) 
 anayā vajrapiṇḍyā tu | pañcamāhiṣayuktayā | 
 mahārasā moditāstu | pañcagavyena bhāvitāḥ || (RA_7.94) 
 koṣṭhe kharāgninā dhmātāḥ | sattvaṃ muñcanti suvrate | 
 evaṃ śilābhyo jīvebhyo | mṛdbhyaḥ sattvaṃ prajāyate ||
                    (RA_7.95) 
 evaṃ coparasāḥ proktāḥ | śṛṇu lohānyataḥ param || (RA_7.96) 
 suvarṇaṃ rajataṃ tāmraṃ | tīkṣṇaṃ vaṅgaṃ bhujaṃgamam | 
 lohaṃ tu ṣaḍvidhaṃ tac ca | yathā pūrvaṃ tadakṣayam ||
                    (RA_7.97) 
 tatrāditaḥ sureśāni | sāraṃ lohadvayaṃ smṛtam | 
 sādhāraṇe tīkṣṇaśulve | vaṅganāgau tu pūtikau || (RA_7.98) 
 rasajaṃ kṣetrajaṃ caiva | lohasaṃkarajaṃ tathā | 
 trividhaṃ jāyate hema | caturthaṃ nopalabhyate || (RA_7.99) 
 raktābhaṃ pītavarṇaṃ ca | dvividhaṃ devi kāñcanam | 
 dāhe raktaṃ sitaṃ chede | nikaṣe kuṅkumaprabham ||
                    (RA_7.100) 
 sagauravaṃ mṛdu snigdhaṃ | tāraśulvavivarjitam | 
 hema ṣoḍaśavarṇāḍhyaṃ | śasyate dehalohayoḥ || (RA_7.101) 
 mṛttikā mātuluṅgāmlaiḥ | pañcavāsarabhāvitā | 
 sabhasmalavaṇā hema | śodhayet puṭapākataḥ || (RA_7.102) 
 śuklaṃ ca tārakṛṣṇaṃ ca | dvividhaṃ rajataṃ priye | 
 guru snigdhaṃ mṛdu śvetaṃ | tāramuttamamiṣyate ||
                    (RA_7.103) 
 nāgena kṣārarājena | drāvitaṃ śuddhimicchati | 
 tāraṃ trivāraṃ nikṣiptaṃ | piśācītailamadhyataḥ ||
                    (RA_7.104) 
 tāmraṃ ca dvividhaṃ proktaṃ | raktaṃ kṛṣṇaṃ sureśvari | 
 ghanaghātasahaṃ snigdhaṃ | raktapattraṃ mṛdūttamam ||
                    (RA_7.105) 
 snuhyarkakṣīralavaṇa- | kṣārāmlaparilepitam | 
 tāmrapattraṃ ca nirguṇḍī- | rasamadhye tu ḍhālayet ||
                    (RA_7.106) 
 rohaṇaṃ vājaraṃ caiva | tṛtīyaṃ ca paḍālakam | 
 iti tīkṣṇaṃ tridhā tac ca | kāntalohamiti smṛtam ||
                    (RA_7.107) 
 nīlaṃ kṛṣṇamiti snigdhaṃ | sūkṣmadhāramayaḥ śubham | 
 guḍūcī haṃsapādī ca | naktamālaḥ phalatrayam || (RA_7.108) 
 gopālakī gorasānāṃ | tumbururlohanighnakaḥ | 
 eṣāṃ rase ḍhālayet tat | giridoṣanivṛttaye || (RA_7.109) 
 trapu ca dvividhaṃ jñeyaṃ | śvetakṛṣṇavibhedataḥ | 
 śvetaṃ laghu mṛdu snigdham | uttamaṃ vaṅgamucyate ||
                    (RA_7.110) 
 nāgastvekavidho devi | śīghradrāvī mṛdurguruḥ || (RA_7.111) 
 mahiṣasyāsthicūrṇena | vāpāttanmūtrasecanāt | 
 vaṅgaṃ śuddhaṃ bhavet tadvat | nāgo nāgāsthimūtrataḥ ||
                    (RA_7.112) 
 gaurīphalāni kṣurako | rajanītumburūṇi ca | 
 kuberākṣasya bījāni | mallikāyāś ca sundari || (RA_7.113) 
 palāśaśuṣkāpāmārga- | kṣārasnukkṣīrayogataḥ | 
 saptadhā parivāpena | śodhayanti bhujaṃgamam || (RA_7.114) 
 snuhīkṣīrasamāyogāt | vaṅgaṃ cāvāpayet tataḥ || (RA_7.115) 
 snuhyarkakṣīrahalinī- | kañcukīkandacitrakaiḥ | 
 guñjākarañjadhuttūra- | hayagandhāṅghritālakaiḥ ||
                    (RA_7.116) 
 naktamāleṅgudīśakra- | vāruṇīmūlasaṃyutaiḥ | 
 piṣṭair māhiṣatakre tu | saptarātroṣitaistataḥ | 
 niṣekaḥ sarvalohānāṃ | malaṃ hanti na saṃśayaḥ ||
                    (RA_7.117) 
 devadālīphalarajaḥ- | svarasair bhāvitaṃ muhuḥ | 
 drāvayet kanakaṃ vāpāt | bhūyo na kaṭhinaṃ bhavet ||
                    (RA_7.118) 
 akhilāni ca sattvāni | drāvayet tatprabhāvataḥ ||
                    (RA_7.119) 
 samāṃśaṃ suragopasya | suradālyāś ca yadrajaḥ | 
 āvāpāt kurute devi | kanakaṃ jalasaṃnibham || (RA_7.120) 
 maṇḍūkāsthivasāṭaṅka- | hayalālendragopakaiḥ | 
 prativāpena kanakaṃ | suciraṃ tiṣṭhati drutam || (RA_7.121) 
 triḥsaptakṛtvo gomūtre | jvālinībhasma gālitam | 
 śoṣayet tasya vāpena | tīkṣṇaṃ mūṣāgataṃ dravet ||
                    (RA_7.122) 
 triḥsaptakṛtvo nicula- | bhasmanā bhāvitena tu | 
 ketakyāstu rasaistīkṣṇam | āvāpāddravatāṃ vrajet ||
                    (RA_7.123) 
 pakvadhātrīphalarasaiḥ | śaṅkhe saptāhabhāvitam | 
 punaḥ kañcukitoyena | bhāvitaṃ saptavāsaram || (RA_7.124) 
 śarāvayugalāntaḥsthaṃ | sudṛḍhaṃ paridhāmitam | 
 tattīkṣṇacūrṇaṃ deveśi | rasarūpaṃ prajāyate || (RA_7.125) 
 tālakaṃ gandhapāṣāṇa- | śilāmākṣikagairikam | 
 kāsīsaṃ khaṇḍasaurāṣṭrī- | tutthamabhrakameva ca ||
                    (RA_7.126) 
 śvaśṛgālatarakṣūṇāṃ | kukkuṭasya malaṃ tathā | 
 mayūragṛdhramārjāra- | viṣṭhā ca samabhāgakam || (RA_7.127) 
 bhāvayet triḥ snuhīkṣīrair | devadālīrasena ca | 
 tatkalkam aṣṭamāṃśena | lohapattrāṇi lepayet || (RA_7.128) 
 dhamed drutaṃ bhavelloham | etair eva niṣecayet | 
 aṅkolasya tu mūlāni | kāñjikena prapeṣayet | 
 lohalepaṃ tato dadyāt | agnisthaṃ dhārayet priye ||
                    (RA_7.129) 
 punarlepaṃ tato dadyāt | paricchinnārasena tu | 
 matsyapittena deveśi | vahnisthaṃ dhārayet priye ||
                    (RA_7.130) 
 punarlepaṃ prakurvīta | lāṅgalīkandasambhavam | 
 tribhirlepair drutaṃ lohaṃ | nirmalaṃ svacchavārivat ||
                    (RA_7.131) 
 cūrṇitaṃ devi kūrmāsthi | meṣaśṛṅgaṃ śilājatu | 
 kurute prativāpena | balavajjalavat sthiram || (RA_7.132) 
 arkāpāmārgamusalī- | niculaṃ citrakaṃ tathā | 
 kadalī potakī dālī | kṣārameṣāṃ tu sādhayet || (RA_7.133) 
 gālayen māhiṣe mūtre | ṣaḍvārānsuravandite | 
 āvāpāddrāvayed eta- | dabhrasattvādijaṃ rajaḥ || (RA_7.134) 
 dantīdanto viśeṣeṇa | drāvayet salilaṃ yathā || (RA_7.135) 
 rasenottaravāruṇyāḥ | plutaṃ vaikrāntajaṃ rajaḥ | 
 prativāpena lohāni | drāvayet salilopamam || (RA_7.136) 
 ratnānāṃ drāvaṇaṃ vakṣye | gaganasya drutiṃ tathā ||
                    (RA_7.137) 
 triphalā ca trikaṭukaṃ | trikṣāraṃ paṭupañcakam | 
 balā cātibalā caiva | tṛtīyā ca mahābalā || (RA_7.138) 
 aśvagandhā cavī nārī | bhūlatā mātṛvāhakaḥ | 
 gopendramaṇḍalī caiva | ṣaḍbindurdvimukhī tathā ||
                    (RA_7.139) 
 dhīrā sūraṇakandaś ca | kañcukī ca punarnavā | 
 snuhyarkonmattahalinī | pāṭhā cottaravāruṇī || (RA_7.140) 
 ayaskānto gokṣuraś ca | mṛdudūrvāmlavetasam | 
 śilājatu ca sauvīraṃ | viṣagandhakaṭaṅkaṇam || (RA_7.141) 
 pṛthagdaśapalaṃ sarvaṃ | sūkṣmacūrṇaṃ tu kārayet | 
 kumbhadvayaṃ kulatthānāṃ | kāṣṭhena tiniśasya ca ||
                    (RA_7.142) 
 kvāthayen mṛdutāpena | yāvat kumbhāvaśeṣitam | 
 tena kvāthena taccūrṇaṃ | bhāvayed ekaviṃśatim ||
                    (RA_7.143) 
 ratnāni tena liptāni | tatkvāthasthaṃ dhamet punaḥ | 
 ahorātreṇa tānyāśu | dravanti salilaṃ yathā || (RA_7.144) 
 abhrakādīni lohāni | dravanti hy avicārataḥ | 
 nirmalāni ca jāyante | harabījopamāni ca || (RA_7.145) 
 milanti ca rasenāśu | vahnisthānyakṣayāṇi ca | 
 tair drutaiḥ sparśamātreṇa | kṣaṇād badhyeta sūtakaḥ ||
                    (RA_7.146) 
 lohānāṃ māraṇaṃ vakṣye | samāhitamanāḥ śṛṇu | 
 snuhīkṣīreṇa sindūraṃ | kanakaṃ rajataṃ punaḥ || (RA_7.147) 
 tenaiva mākṣikaṃ tāmram | ajākṣīreṇa gandhakam | 
 stanyena hiṅgulaṃ tīkṣṇaṃ | vaṅgatālapalāśakam ||
                    (RA_7.148) 
 nāgaṃ śilārkakṣīreṇa | svacchapattrīkṛtaṃ priye | 
 mārayet puṭapākena | nirutthaṃ bhasma jāyate || (RA_7.149) 
 na so 'sti lohamātaṃgo | yaṃ na gandhakakesarī | 
 nihanyādgandhamātreṇa | yadvā mākṣikakesarī || (RA_7.150) 
 rasībhavanti lohāni | mṛtāni suravandite | 
 haranti rogān sakalān | rasayuktāni kiṃ punaḥ | 
 śīlanānnāśayantyeva | valīpalitarugjarāḥ || (RA_7.151) 
 vajramākṣikatīkṣṇābhraṃ | śasyate dehakarmaṇi | 
 nāgaṃ vaṅgaṃ suvīraṃ ca | dravyakarmaṇi yojayet ||
                    (RA_7.152) 
 paribālaṃ tu yallohaṃ | tathā ca malayodbhavam | 
 etallohadvayaṃ devi | viśeṣāddeharakṣaṇam || (RA_7.153) 
 rāgaṃ mahārasādīnāṃ | jñātvā bījāni sādhayet | 
 tan mam ācakṣva deveśi | kim anyac chrotum arhasi ||
                    (RA_7.154) 
 
 

                8 [Bījasādhana]

                  śrīdevyuvāca 
 mahārasānāṃ lohānāṃ | ratnānāṃ ca sureśvara | 
 rāgasaṃkhyāṃ tathā bīja- | sādhanaṃ ca vada prabho ||
                    (RA_8.1) 
  śrībhairava uvāca 
 mahāraseṣu dviguṇas | tāmrarāgaḥ sureśvari | 
 giridoṣe kṣayaṃ nīte | sūtakaṃ rañjayanti te || (RA_8.2) 
 sasyakaścapalaś caiva | rājāvartaś ca mākṣikaḥ | 
 vimalo gairikaṃ caiṣām | ekaikaṃ dviguṇaṃ bhavet || (RA_8.3) 
 bhrāmakādiṣu kānteṣv apy | ekadvitriguṇo hi saḥ | 
 ekaikamabhrake caiva | śvetapītāruṇaḥ site || (RA_8.4) 
 aṣṭādaśasahasrāṇi | sthitā rāgāś ca gandhake | 
 ayutaṃ darade devi | śilāyāṃ dvisahasrakam || (RA_8.5) 
 rasake saptasāhasraṃ | kaṅkuṣṭhe tu catuṣṭayam | 
 rasagarbhe prakāśante | jāraṇaṃ tu bhavedyadi || (RA_8.6) 
 dvādaśāgraṃ śataṃ pañca | nāge rāgā vyavasthitāḥ | 
 śatahīnaṃ sahasraṃ tu | vaṅge rāgā vyavasthitāḥ || (RA_8.7) 
 rāgāṇāṃ śatapañcāśat | śulvamadhye vyavasthitāḥ | 
 raktapītāś ca śuklāś ca | hemni rāgāś ca ṣoḍaśa || (RA_8.8) 
 rāgāḥ ṣaṣṭisahasrāṇi | śakranīle vyavasthitāḥ | 
 mahānīle ca deveśi | te rāgā dviguṇāḥ sthitāḥ || (RA_8.9) 
 māṇikye tu sureśāni | rāgā lakṣatrayodaśa | 
 gajavārisamutpannaṃ | ratnaṃ muktāphalaṃ viduḥ || (RA_8.10) 
 gaje trīṇi sahasrāṇi | ṣaṭsahasrāṇi vārije | 
 navalakṣaṃ ca rāgāṇāṃ | padmarāge vyavasthitāḥ || (RA_8.11) 
 bhedayet sarvalohāni | yac ca kena na bhidyate | 
 tadvajraṃ tasya deveśi | rāgaṃ lakṣadvayaṃ viduḥ ||
                    (RA_8.12) 
 ṣoḍaśaiva sahasrāṇi | puṣparāge vyavasthitāḥ | 
 pādonalakṣarāgāstu | proktā marakate priye || (RA_8.13) 
 rāgasaṃkhyāṃ na jānāti | saṃkrāntasya rasasya tu | 
 adhikaṃ mārayellohaṃ | hīnaṃ caiva prakāśayet || (RA_8.14) 
 mānavendraḥ prakurvīta | yo hi jānāti pārvati | 
 śatakoṭipramāṇena | rāgasaṃkhyāṃ prakalpayet | 
 sparśanaṃ caivamālokya | śatakoṭistu vidhyate || (RA_8.15) 
 ataḥ paraṃ pravakṣyāmi | bījānāṃ sādhanaṃ priye | 
 hematāravaśādbījaṃ | dvividhaṃ tāvadīśvari || (RA_8.16) 
 pītāruṇair hemabījaṃ | tārabījaṃ sitair bhavet | 
 kalpitaṃ rañjitaṃ pakvam | iti bhūyastridhā bhavet ||
                    (RA_8.17) 
 kalpitaṃ dvividhaṃ tac ca | śuddhamiśravibhedataḥ ||
                    (RA_8.18) 
 rasoparasalohānāṃ | bījānāṃ kalpanaṃ pṛthak | 
 śuddhaṃ miśraṃ tu saṃyogāt | yathālābhaṃ sureśvari ||
                    (RA_8.19) 
 sattvamāvartitaṃ vyomni | śodhitaṃ kācaṭaṅkaṇaiḥ | 
 ciñcāphalāmlanirguṇḍī- | pattrakalkaniṣecanaiḥ | 
 pakvaṃ niviḍitaṃ devi | rasapiṣṭikṣamaṃ bhavet || (RA_8.20) 
 snehakṣārāmlavargaiś ca | śilāyāś ca puṭatrayāt | 
 mṛtāhe dhūpanāyantre | dhūpagandhānulepanāt | 
 vaṅgasyāpi vidhānena | tālakasya hatasya vā || (RA_8.21) 
 tāpyahiṅgulayorvāpi | hate ca rasakasya vā | 
 rasagarbhe dravet kṛṣṇaṃ | pattraṃ kanakatārayoḥ ||
                    (RA_8.22) 
 saṃkarākhyaṃ tu durmelyaṃ | priye mṛdukharāhvayam | 
 tataḥ saṃmṛditaṃ devi | dvaṃdvamelāpanaṃ drutam | 
 bhavet samarasaṃ garbhe | rasarājasya ca dravet || (RA_8.23) 
 ataḥ paraṃ pravakṣyāmi | dvaṃdvamelāpanaṃ śṛṇu || (RA_8.24) 
 varṣābhūkadalīkanda- | kākamācīpunarnavāḥ | 
 cūrṇaṃ narakapālaṃ ca | guñjāṭaṅkaṇasaṃyutam | 
 kṣīratailena sudhmātaṃ | hemābhraṃ milati priye || (RA_8.25) 
 anenaiva vidhānena | tārābhram api melayet || (RA_8.26) 
 vaṅgamāvartya deveśi | punaḥ sūtakayojitam | 
 kadalīkandatoyena | mardayeṭṭaṅkaṇānvitam | 
 andhamūṣāgataṃ dhmātaṃ | vaṅgābhraṃ milati kṣaṇāt ||
                    (RA_8.27) 
 cūrṇaṃ narakapālasya | strīstanyaṃ vanaśigrukam | 
 guñjāṭaṅkaṇasaṃyuktaṃ | vaṅgābhraṃ milati kṣaṇāt ||
                    (RA_8.28) 
 abhrakaṃ cūrṇayitvā tu | kākamācīrasaplutam | 
 kapitthatoyasaṃspṛṣṭaṃ | rasaṭaṅkaṇasaṃyutam | 
 vaṅgapattrāntaranyastaṃ | dhmātaṃ vaṅgābhrakaṃ milet ||
                    (RA_8.29) 
 āvartya kaṭutailena | bhasmāpāmārgajaṃ kṣipet | 
 vaṅgābhraṃ haritālaṃ ca | nāgābhre tu manaḥśilāḥ ||
                    (RA_8.30) 
 hemābhraṃ nāgatāpyena | tārābhraṃ vaṅgatālakāt | 
 gandhakena tu śulvābhraṃ | tīkṣṇābhraṃ sindhuhiṅgulāt | 
 vaṅgābhraṃ haritālena | nāgābhraṃ śilayā milet || (RA_8.31) 
 lāṅgalī cāmarīkeśaṃ | kārpāsāsthikulatthakam | 
 bhūlatā cāśmadalanī | strīstanyaṃ suragopakaḥ || (RA_8.32) 
 etatpraliptamūṣāyāṃ | sudhmātāstīvravahninā | 
 kāntābhraśailavimalā | milanti sakalān kṣaṇāt || (RA_8.33) 
 latāchuchundarīmāṃsaṃ | viṣaṭaṅkaṇayojitam | 
 mūṣālepena kurute | sarvadvaṃdveṣu melanam || (RA_8.34) 
 abhrakaṃ surasā śṛṅgaṃ | maṇḍūkasya vasā viṣam | 
 guñjāṭaṅkaṇayogena | sarvasattveṣu melanam || (RA_8.35) 
 ṭaṅkaṇorṇāgirijatu- | karṇākhyāmalakarkaṭaiḥ | 
 milanti sarvadvaṃdvāni | strīstanyaparipeṣitaiḥ || (RA_8.36) 
 dhātakīgugguluguḍa- | sarjayāvakaṭaṅkaṇaiḥ | 
 strīstanyapeṣitaiḥ sarvaṃ | dvaṃdvajaṃ tu rasāyane ||
                    (RA_8.37) 
 khasattvaṃ sūkṣmacūrṇaṃ tu | pūrvakalkena saṃyutam | 
 andhamūṣāgataṃ dhmātaṃ | saṃkaraṃ milati kṣaṇāt || (RA_8.38) 
 vāpitaṃ tāpyarasaka- | sasyakair daradena ca | 
 khasattvaṃ syānnibaddhaṃ ca | dṛḍhaṃ dhmātaṃ milettataḥ ||
                    (RA_8.39) 
 rasoparasalohāni | sarvāṇyekatra dhāmayet | 
 anyonyaṃ dvaṃdvatāṃ yānti | dravanti salilaṃ yathā ||
                    (RA_8.40) 
 bījāni kalpitānyevaṃ | rañjitāni paraṃ śṛṇu || (RA_8.41) 
 ghanaṃ mākṣikacūrṇena | śulvacūrṇena rañjitam | 
 dvaṃdvitaṃ tāpyasattvena | rasarājasya rañjanam || (RA_8.42) 
 āraktavallīgomūtraḥ | bahudhā paribhāvitaiḥ | 
 kunaṭīgandhapāṣāṇair | hemamākṣikahiṅgulaiḥ || (RA_8.43) 
 vāpitaṃ sevitaṃ rakta- | gaṇaiḥ snehair mṛtaṃ tataḥ | 
 rañjanaṃ rasarājasya | tīkṣṇatāmrau viśeṣataḥ || (RA_8.44) 
 kevalaṃ vimalaṃ tāmraṃ | vāpitaṃ daradena ca | 
 kurute triguṇaṃ jīrṇaṃ | lākṣābhaṃ nirmalaṃ rasam ||
                    (RA_8.45) 
 rasakaṃ dviguṇaṃ dattvā | tāmraṃ sudhmātamīśvari | 
 kṛṣṇābhrakasya cūrṇaṃ ca | raktavargair muhuḥ puṭaiḥ ||
                    (RA_8.46) 
 tāpyena vā mṛtaṃ hema | triguṇena nivāpitam | 
 bhāṇḍikāyāṃ tu rasakaṃ | tāpyasaindhavasaṃyutam || (RA_8.47) 
 indragopanibhaṃ yāvat | sarvaṃ dviguṇajāraṇāt | 
 drutaṃ hemanibhaṃ sūtaṃ | kurute nātra saṃśayaḥ || (RA_8.48) 
 abhrakaṃ hema tāmraṃ ca | śilayā mākṣikeṇa ca | 
 gairikeṇa ca mukhyena | rasakena ca rañjayet || (RA_8.49) 
 bījāni rañjitānyevaṃ | pakvabījānyataḥ śṛṇu || (RA_8.50) 
 mahārasānuparasān | tīkṣṇalohāni ca kṣipet | 
 samāṃśaṃ samamākṣīkaṃ | gandhakāvāpayogataḥ || (RA_8.51) 
 śataśo vāpayed etat | akṣīṇaṃ sāvaśeṣitam | 
 samāṃśaṃ rasarājasya | garbhe dravati niścitam || (RA_8.52) 
 tadetadviṣṭikāstambhe | jāraṇāyāṃ sureśvari | 
 rañjane rasarājasya | sāraṇāyāṃ ca śasyate || (RA_8.53) 
 tadeva śataśo rakta- | gaṇaiḥ snehair niṣecitam | 
 adhikaṃ śasyate teṣu | sahasrāṃśena vedhakṛt || (RA_8.54) 
 nirvyūḍhaṃ nāgavaṅgābhyāṃ | kriyāyāṃ hematārayoḥ | 
 khasattvaṃ raviṇā yojyaṃ | dvaṃdvitaṃ syādrasāyane ||
                    (RA_8.55) 
 sasnehakṣārapañcāmlaiḥ | rasaistaistālakādibhiḥ | 
 samadvitriguṇān tāmre | vāhayed vaṅgapannagān || (RA_8.56) 
 raktasnehaniṣiktaṃ tad | rasākṛṣṭiriti smṛtam || (RA_8.57) 
 mākṣikaṃ gandhapāṣāṇaṃ | haritālaṃ manaḥśilām | 
 vaikrāntakaṃ kāntamukhyaṃ | sasyakaṃ vimalāñjanam | 
 rasakaṃ vāpitaṃ śaśvac- | cūrṇitaṃ hemni vāhayet ||
                    (RA_8.58) 
 lohaparpaṭikātāpya- | kaṅkuṣṭhavimalābhrakaiḥ | 
 mṛtaśulvaśilāsattva- | snuhyarkakṣīrahiṅgulaiḥ | 
 nāgo nirjīvatāṃ yāti | puṭayogaiḥ punaḥ punaḥ || (RA_8.59) 
 rasatālakaśaṅkhābhra- | ciñcākṣāraistathā trapuḥ | 
 mṛtaṃ nāgaṃ mṛtaṃ vaṅgaṃ | śulvaṃ tīkṣṇaṃ ca vā mṛtam | 
 ekaikamuttame hemni | vāhayet suravandite || (RA_8.60) 
 nirutthe pannage hemni | nirvyūḍhe śataśo gaṇe | 
 gorocanānibhaṃ dhāma | bhāskare tārasaṃnibham || (RA_8.61) 
 tīkṣṇābhrakaṃ ravisamaṃ | mākṣikaṃ dviguṇaṃ tathā | 
 āvartitaṃ cūrṇitaṃ ca | māritaṃ saptabhiḥ puṭaiḥ ||
                    (RA_8.62) 
 vyūḍhe śataguṇe hemni | tadbījaṃ jārayet samam | 
 candrārkapattralepena | śatabhāgena vedhayet || (RA_8.63) 
 ūrdhvādho mākṣikaṃ dattvā | śulvaṃ hemasamaṃ bhavet | 
 evaṃ daśaguṇaṃ vyūḍhaṃ | bījaṃ kāraṇasaṃnibham || (RA_8.64) 
 rasakābhraṃ kāntatāmre | bhāgavṛddhyā dhamettataḥ | 
 mākṣikeṇa hataṃ tac ca | bīje nirvāhayet priye || (RA_8.65) 
 dvātriṃśadguṇitaṃ hemni | nāgaṃ tāpyaṃ hataṃ vahet | 
 triṃśadguṇaśilāvāpaṃ | nāgabījamudāhṛtam || (RA_8.66) 
 tāpyatālakavāpena | sattvaṃ pītābhrakasya tu | 
 bīje nirvāhayed etat | yoṣāmṛṣṭasya vedhakam || (RA_8.67) 
 nāgaḥ karoti mṛdutāṃ | nirvyūḍhastāṃ ca raktatām | 
 vāpitaṃ pītatāṃ tīkṣṇaṃ | kāntasthāṃ kālikāṃ viṣam ||
                    (RA_8.68) 
 hemabījamiti proktaṃ | tārabījamataḥ śṛṇu || (RA_8.69) 
 tīkṣṇābhratāpyavimala- | rasakaṃ samabhāgikam | 
 vaṅgabhāgāstu catvāraḥ | sarvaṃ dhmātaṃ vicūrṇitam ||
                    (RA_8.70) 
 puṭena nihataṃ kāryaṃ | vyūḍhaṃ tāraṃ tu vedhayet | 
 dvātriṃśatsadguṇaṃ tāre | vaṅge tāpyaṃ hataṃ vahet | 
 triṃśadguṇāt tālavāpāt | vaṅgabījamudāhṛtam || (RA_8.71) 
 kuṭilaṃ vimalaṃ tīkṣṇaṃ | khasattvaṃ cāpi vāhayet | 
 vaṅgābhraṃ tāpyasattvaṃ vā | tālamākṣikavāpataḥ | 
 śuklapuṣpagaṇaiḥ sekaṃ | snehayuktaistu kārayet || (RA_8.72) 
 uktāni tārabījāni | bījānāṃ rañjanaṃ śṛṇu || (RA_8.73) 
 tīkṣṇamākṣikaśulvaṃ ca | nāgaṃ capalamāritam | 
 sindūrasaṃnibhaṃ yāvat | tena bījāni rañjayet || (RA_8.74) 
 nidhāya kharpare nāgaṃ | brahmabījadalaiḥ saha | 
 dagdhamagnimadho dattvā | vahnivarṇaṃ yadā bhavet ||
                    (RA_8.75) 
 vāsakena vibhītena | śākakiṃśukaśigrubhiḥ | 
 koraṇḍakasya puṣpeṇa | bakulasyārjunasya ca || (RA_8.76) 
 ahimāreṇa nāginyā | kumāryā nāgakanyayā | 
 śilayā ca triguṇayā | kvathitenājavāriṇā || (RA_8.77) 
 bhāvitaṃ kharparasthaṃ ca | plāvayitvā punaḥ punaḥ | 
 saptabhirdivasair eva | māritaṃ suravandite || (RA_8.78) 
 puṭayed gandhakenādāv | āmlaiś ca tadanantaram | 
 idaṃ dalānāṃ bījānāṃ | rasarājasya rañjane | 
 udghāṭe krāmaṇe yojyaṃ | piṣṭīstambhe viśeṣataḥ || (RA_8.79) 
 mañjiṣṭhākiṃśukarase | khadiraṃ raktacandanam | 
 karavīraṃ devadāruṃ | saralaṃ rajanīdvayam || (RA_8.80) 
 anyāni raktapuṣpāṇi | piṣṭvā lākṣārasena tu | 
 tailaṃ vipācayed devi | tena bījāni rañjayet || (RA_8.81) 
 dviguṇe raktapuṣpāṇāṃ | raktapītagaṇasya ca | 
 kvāthe caturguṇe kṣīre | tailamekaṃ sureśvari || (RA_8.82) 
 jyotiṣmatīkarañjākhya- | kaṭutumbīsamudbhavam | 
 pāṭalīpippalīkāma- | kākatuṇḍīrasānvitam || (RA_8.83) 
 bhekaśūkarameṣāhi- | matsyakūrmajalaukasām | 
 vasayā caikayā yuktaṃ | ṣoḍaśāṃśaiḥ supeṣitaiḥ || (RA_8.84) 
 bhūlatāmalamākṣīka- | dvaṃdvamelāpanauṣadhaiḥ | 
 pācitaṃ gālitaṃ caitat | sāraṇā tailamucyate || (RA_8.85) 
 rasatulyaṃ yathā bījaṃ | gataṃ garbhadrutiṃ priye | 
 vyāpakatvena sarve ca | samabhāgāstatheṣyate || (RA_8.86) 
 pakvaṃ śreṣṭhaṃ samaṃ garbhe | yaddravedrañjayec ca tam ||
                    (RA_8.87) 
 evamuktāni bījāni | jārayed viḍayogataḥ | 
 tan mam ācakṣva deveśi | kim anyac chrotum icchasi ||
                    (RA_8.88) 
 
 

                9 [Viḍakathana]

                  śrīdevyuvāca 
 bījānāṃ kalanaṃ proktaṃ | viśeṣeṇa ca sādhanam | 
 jāryante tāni yaiḥ sūte | tān viḍān vaktumarhasi || (RA_9.1) 
  śrībhairava uvāca 
 kāsīsaṃ saindhavaṃ kāṅkṣī | sauvīraṃ vyoṣagandhakam | 
 sauvarcalaṃ sarjikā ca | mālatīnīrasambhavam | 
 śigrumūlarasaiḥ sikto | viḍo 'yaṃ sarvajāraṇaḥ || (RA_9.2) 
 nirdagdhaṃ śaṅkhacūrṇaṃ tu | ravikṣīraśataplutam | 
 puṭitaṃ bahuśo devi | praśasto jāraṇāviḍaḥ || (RA_9.3) 
 śataśo vā plutaṃ cūrṇaṃ | gandhakasya gavāṃ jalaiḥ ||
                    (RA_9.4) 
 nirdagdhaṃ śaṅkhacūrṇaṃ tu | śigrumūlāmbubhāvitam | 
 śataśo viṣasindhūttha- | saṃyutaṃ vaḍavāmukham || (RA_9.5) 
 ṭaṅkaṇaṃ śataśo devi | bhāvayet kiṃśukadravaiḥ | 
 viḍo vahnimukhākhyo 'yaṃ | lohānāṃ jāraṇe priye || (RA_9.6) 
 cūlikā gandhapāṣāṇaḥ | kāntasya ca mukhaṃ priye | 
 ekaikameva paryāptaṃ | lauhacūrṇasya jāraṇe || (RA_9.7) 
 gandhatālakasindhūtthaṃ | cūlīṭaṅkaṇabhūkhagam | 
 kṣārairmūtraiś ca vipaced | ayaṃ jvālāmukho viḍaḥ || (RA_9.8) 
 ekaviṃśatiparyāyaṃ | devadālīdaladravaiḥ | 
 bhāvito niculakṣāraḥ | sarvasattvāni jārayet || (RA_9.9) 
 vāstukair aṇḍakadalī- | devadālīpunarnavam | 
 vāsā palāśaniculaṃ | tilakāñcanamākṣikam || (RA_9.10) 
 sarvāṅgaṃ khaṇḍaśaśchinnaṃ | nātiśuṣkaṃ śilātale | 
 dagdhakāṇḍais tilānāṃ tu | pañcāṅgaṃ mūlakasya ca ||
                    (RA_9.11) 
 plāvayen mūtravargeṇa | jalaṃ tasmāt parisrutam | 
 lohapātre pacedyantre | haṃsapāke 'gnimānavit || (RA_9.12) 
 bāṣpāṇāṃ budbudānāṃ ca | bahūnāmudgamo yadā | 
 tadā kāsīsasaurāṣṭrī- | kṣāratrayakaṭutrayam || (RA_9.13) 
 gandhakaṃ ca sitaṃ hiṅgu- | lavaṇāni ca ṣaṭ tathā | 
 eṣāṃ cūrṇaṃ kṣipedeṣa | lohasampuṭamadhyagaḥ | 
 saptāhaṃ bhūgataḥ paścād | dhānyasthaḥ pravaro viḍaḥ ||
                    (RA_9.14) 
 jambīrāmlena pacanaṃ | śigrumūladraveṇa ca | 
 cūlikāgandhakāsiktau | dvau viḍau śataśaḥ kramāt ||
                    (RA_9.15) 
 koṣātakīdalarasaiḥ | kṣārair vā niculodbhavaiḥ | 
 devadālīśivābījaṃ | guñjāsaindhavaṭaṅkaṇam | 
 bhāvayed amlavargeṇa | viḍo 'yaṃ hemajāraṇaḥ || (RA_9.16) 
 mūlakārdrakacitrāṇāṃ | kṣārair gomūtragālitaiḥ | 
 gandhakaḥ śataśo bhāvyo | viḍo 'yaṃ hemajāraṇe || (RA_9.17) 
 haritālaśilākṣāro | lavaṇaṃ śaṅkhaśuktikā | 
 haṃsapākavipakvo 'yaṃ | viḍaḥ syād dhemajāraṇe || (RA_9.18) 
 evaṃ saṃgṛhya sambhārān | rasakarma samācaret | 
 tan mam ācakṣva deveśi | kim anyac chrotum icchasi ||
                    (RA_9.19) 
 
 

                10 [Rasaśodhana]


                  śrīdevyuvāca 
 rasasya lakṣaṇaṃ kiṃvā | rasakarma ca kīdṛśam | 
 tanna jānāmi deveśa | vaktumarhasi tattvataḥ || (RA_10.1) 
  śrībhairava uvāca 
 prāgevoktā rasotpattis | tallakṣaṇam ataḥ śṛṇu || (RA_10.2) 
 tasya nāmasahasrāṇi | ayutānyarbudāni ca | 
 śakyate na mayā vaktuṃ | saṃkṣepāt kathyate śṛṇu ||
                    (RA_10.3) 
 raso rasendraḥ sūtaś ca | pāradaścātha miśrakaḥ || (RA_10.4) 
 rasaṃ siddharasaṃ vidyāt | siddhakṣetrasamāśrayam | 
 nāśayet sakalān rogān | valīpalitam eva saḥ || (RA_10.5) 
 dehalohakaraṃ śuddhaṃ | rasendramadhunā śṛṇu | 
 śarīre hemni kartā ca | jāraṇe sāraṇāsu ca || (RA_10.6) 
 īṣatpītaś ca rūkṣāṅgo | doṣayuktaś ca sūtakaḥ || (RA_10.7) 
 yo bāhyābhyantare śveto | bahulaṃ kañcukāvṛtaḥ | 
 taṃ vidyāt pāradaṃ devi | tārakarmaṇi yojayet ||
                    (RA_10.8:1) 
 yathā kāñjikasaṃsparśāt | kṣīrabhāṇḍaṃ vinaśyati | 
 tathā hema śarīraṃ ca | pāradena vinaśyati || (RA_10.8:2) 
 mayūrapattrikābhāsaṃ | miśrakaṃ ca vidurbudhāḥ | 
 dhūmravarṇaṃ rasaṃ dṛṣṭvā | viśeṣeṇopalabhyate | 
 miśrakaṃ tu vijānīyād | udvāhakarmakārakam || (RA_10.9) 
 evaṃ pañcavidhā devi | rasabhedā nirūpitāḥ || (RA_10.10) 
 svedanaṃ mardanaṃ caiva | cāraṇaṃ jāraṇaṃ tathā | 
 drāvaṇaṃ rañjanaṃ caiva | sāraṇaṃ krāmaṇaṃ kramāt | 
 iti yo vetti tattvena | tasya sidhyati sūtakaḥ ||
                    (RA_10.11) 
 tīvratvaṃ jāyate svedāt | amalatvaṃ ca mardanāt | 
 cāraṇena balaṃ kuryāt | jāraṇādbandhanaṃ bhavet ||
                    (RA_10.12) 
 ekatvaṃ drāvaṇāt tasya | raktatvaṃ raktakāñjanāt | 
 vyāpitvaṃ sāraṇāt tasya | krāmitvaṃ krāmaṇāttathā ||
                    (RA_10.13) 
 malago malarūpeṇa | tvarito haṃsago bhavet | 
 malago malarūpeṇa | sadhūmo dhūmago bhavet || (RA_10.14) 
 anyā jīvagatirdevi | jīvo 'ṇḍādiva niṣkramet | 
 sa tāvajjīvayejjīvaṃ | tena jīvo rasaḥ smṛtaḥ || (RA_10.15) 
 catuṣṭayī gatistasya | nipuṇena tu labhyate | 
 catasro gatayo dṛśyā | adṛśyā pañcamī gatiḥ || (RA_10.16) 
 mantradhyānādinā tasya | kṣīyate pañcamī gatiḥ ||
                    (RA_10.17) 
 dhūmaściṭiciṭiścaiva | maṇḍūkaplutireva ca | 
 akampaś ca vikampaś ca | pañcāvasthā rasasya tu ||
                    (RA_10.18) 
 mathyamānasya kalkena | sambhaveddhi gatitrayam | 
 jale gatirmalagatiḥ | punar haṃsagatistataḥ || (RA_10.19) 
 hema dattvā tataḥ śuddhaṃ | tat tu stambhen niyāmake | 
 niyāmakagaṇauṣadhyā | rasaṃ dattvā vipācayet || (RA_10.20) 
 niyamito na prayāti | tathā dhūmagatiṃ śive || (RA_10.21) 
 kaṇikācālarahito | budbudaiścāpavarjitaḥ | 
 niyamito bhavatyeṣa | cullikāgnisahastathā || (RA_10.22) 
 aniyamya yadā sūtaṃ | jārayet kāñjikāśaye | 
 jāyate niścitaṃ bhadre | tadā tasya gatitrayam ||
                    (RA_10.23) 
 dolāsvedena cāvaśyaṃ | svedito hi dinatrayam | 
 vasubhaṇṭādibhirdevi | rasarājo na hīyate || (RA_10.24) 
 akṣīṇaṃ tu rasaṃ dṛṣṭvā | dadyādvyomādikaṃ tataḥ | 
 svedanaṃ ca tataḥ karma | dīyamānasya mardanam ||
                    (RA_10.25) 
 rasāliṅgita āhāraḥ | piṣṭiketyabhidhīyate | 
 taddrutaṃ rasagarbhe tu | jāraṇaṃ parikīrtitam ||
                    (RA_10.26) 
 jāraṇā tatsamākhyātā | tadevaṃ copalabhyate | 
 jīrṇānte rañjanaṃ kāryaṃ | raktavargagaṇena ca ||
                    (RA_10.27) 
 jīrṇaṃ jīrṇaṃ tu saṃraktaṃ | samahemnā tu sārayet | 
 sāraṇāyantrayogena | badhyate sārito rasaḥ || (RA_10.28) 
 sāritaḥ sāritaścaiva | yathā bhavati sūtakaḥ | 
 krāmaṇena samāyuktaṃ | taṃ ca vedhe niyojayet || (RA_10.29) 
 āroṭaḥ pārado brahmā | mūrchitas tu janārdanaḥ | 
 baddhas tu rudrarūpaḥ syāt | karmayogabalādrasaḥ ||
                    (RA_10.30) 
 śṛṇu devi pravakṣyāmi | karmayogasya vistaram || (RA_10.31) 
 pāradasya trayo doṣā | viṣaṃ vahnirmalas tathā | 
 viṣeṇa saviṣaṃ vidyāt | vahnau kuṣṭhī bhavennaraḥ | 
 malenodararogī syāt | mriyate ca rasāyane || (RA_10.32) 
 ṣaṭtruṭyaścaikalikṣā syāt | ṣaḍlikṣā yūka eva ca | 
 ṣaḍyūkāstu rajaḥsaṃjñāḥ | kathitāstava suvrate ||
                    (RA_10.33) 
 ṣaḍrajaḥ sarṣapaḥ sākṣāt | siddhārthaḥ sa ca kīrtitaḥ | 
 ṣaṭsiddhārthāś ca deveśi | yavastvekaḥ prakīrtitaḥ ||
                    (RA_10.34) 
 ṣaḍyavair ekaguñjā syāt | ṣaḍguñjāścaikamāṣakaḥ | 
 māṣā dvādaśa tolaḥ syāt | aṣṭau tolāḥ palaṃ bhavet ||
                    (RA_10.35) 
 dvātriṃśatpalakaṃ devi | śubhaṃ tu parikīrtitam | 
 śubhasya tu sahasre dve | bhāra ekaḥ prakīrtitaḥ ||
                    (RA_10.36) 
 dve sahasre palānāṃ tu | sahasraṃ śatameva vā | 
 aṣṭāviṃśat palānāṃ tu | daśa pañcakameva vā || (RA_10.37) 
 palārdhenaiva saṃskāraḥ | kartavyaḥ sūtakasya tu ||
                    (RA_10.38) 
 mahābalā nāgabalā | meghanādā punarnavā | 
 meṣaśṛṅgī ca tatsāraiḥ | navasārasamanvitam | 
 pāradaṃ devadeveśi | svedayed divasatrayam || (RA_10.39) 
 girikarṇī ca mīnākṣī | sahadevī punarnavā | 
 uragā triphalā kāntā | laghuparṇī śatāvarī || (RA_10.40) 
 tuṣavarje tu dhānyāmle | sarvaṃ saṃkṣubhya nikṣipet | 
 ekādaśaguṇe 'mle 'smin | ṣoḍaśāṃśair vimarditam ||
                    (RA_10.41) 
 āsurīlavaṇavyoṣa- | citrakārdrakamūlakaiḥ | 
 dolāyāṃ svedayed devi | tridinaṃ mṛdunāgninā || (RA_10.42) 
 aṅkolas tu viṣaṃ hanti | vahnimāragvadhaḥ priye | 
 citrakas tu malaṃ hanyāt | kumārī saptakañcukam ||
                    (RA_10.43) 
 tasmād ebhiḥ samopetair | mardayet pātayed budhaḥ ||
                    (RA_10.44) 
 vidyādhareṇa yantreṇa | bhāvayed doṣavarjitam | 
 tatastriguṇavastrasthaṃ | taṃ rasaṃ devi gālitam ||
                    (RA_10.45) 
 triphalāvahnimūlatvāt | gṛhakanyārasānvitam | 
 nirudgāre tu pāṣāṇe | mardayet pātayet punaḥ || (RA_10.46) 
 dhūmasāraguḍavyoṣa- | rajanīsitasarṣapaiḥ | 
 iṣṭikākāñjikorṇābhiḥ | tridinaṃ mardayet tataḥ ||
                    (RA_10.47) 
 nirmalo jāyate sūtaḥ | matprabhāvaṃ prakāśayet ||
                    (RA_10.48) 
 vāsakena vibhītena | mardayet pātayet punaḥ | 
 nāgavaṅgādikā doṣā | yānti nāśam upādhijāḥ || (RA_10.49) 
 saptavāraṃ kākamācyā | gatadoṣaṃ vimardayet | 
 pātayet saptavāraṃ ca | giridoṣaṃ tyajedrasaḥ || (RA_10.50) 
 kṣetradoṣaṃ tyajeddevi | gokarṇarasamūrchitaḥ || (RA_10.51) 
 kārpāsapattraniryāse | svinnas trikaṭukānvite | 
 saptakañcukanirmuktaḥ | saptāhājjāyate rasaḥ || (RA_10.52) 
 kākamācī jayā brāhmī | gāṅgerī raktacitrakaḥ | 
 maṇḍūkī mudgaparṇī ca | śṛṅgaveraṃ rasāṅkuśaḥ || (RA_10.53) 
 devadālī śaṅkhapuṣpī | kākajaṅghā śatāvarī | 
 kumārī bhṛṅgarājaś ca | nirguṇḍī grīṣmasundaraḥ ||
                    (RA_10.54) 
 śūlinī śūrpaparṇī ca | gojihvā kṣīrakañcukaḥ | 
 tadrasair marditaḥ pātyaḥ | saptadhā nirmalo bhavet ||
                    (RA_10.55) 
 tāmreṇa piṣṭikāṃ kṛtvā | pātayed ūrdhvapātane | 
 vaṅganāgau parityajya | śuddho bhavati sūtakaḥ ||
                    (RA_10.56) 
 marditas triphalāśigru- | rājikāpaṭucitrakaiḥ | 
 ūrdhvabhāṇḍagataḥ pācyaḥ | pradīptair upalair adhaḥ ||
                    (RA_10.57) 
 sṛṣṭyambujanirodhena | labdhaprāyo bhavedrasaḥ | 
 karkoṭīkañcukībimbī- | sarpākṣyambujasaṃyutam || (RA_10.58) 
 rasaṃ niyāmake dadyāt | tejasvī nirmalo bhavet | 
 evaṃ viśodhitaḥ sūto | bhadrāṣṭāṃśaviśoṣitaḥ || (RA_10.59) 
 kṣudrāmlalavaṇakṣāra- | bhūkhagoṣaṇaśigrubhiḥ | 
 rājikāṭaṅkaṇayutair | āranāle dinatrayam | 
 svedanāddīpito devi | grāsārthī jāyate rasaḥ || (RA_10.60) 
 vyomasattvādibījāni | rasajāraṇaśodhane | 
 tan mam ācakṣva deveśi | kim anyac chrotum icchasi ||
                    (RA_10.61) 
 
 

                11 [Bālajāraṇa]


                  śrīdevyuvāca 
 lakṣaṇaṃ śodhanaṃ caiva | pāradasya śrutaṃ mayā | 
 cāraṇaṃ jāraṇaṃ caiva | śrotumicchāmi bhairava || (RA_11.1) 
  śrībhairava uvāca 
 sarvapāpakṣaye jāte | prāpyate rasajāraṇā | 
 tatprāptau prāptameva syād | vijñānaṃ muktikāraṇam ||
                    (RA_11.2) 
 mokṣābhivyañjakaṃ devi | jāraṇaṃ sādhakasya tu | 
 yāvanna jāryate sūtaḥ | tāvat tu na ca nirvṛtiḥ || (RA_11.3) 
 khallas tu pīṭhikā devi | rasendro liṅgamucyate | 
 mardanaṃ vandanaṃ tasya | grāsaḥ pūjā vidhīyate || (RA_11.4) 
 yāvad dināni vahnistho | jāryate dhāryate rasaḥ | 
 tāvadyugasahasrāṇi | śivaloke mahīyate || (RA_11.5) 
 dinamekaṃ rasendrasya | yo dadāti hutāśanam | 
 dravanti tasya pāpāni | kurvannapi na lipyate || (RA_11.6) 
 jāraṇā dvividhā bāla- | jāraṇā baddhajāraṇā | 
 tatrādau parameśāni | vakṣyate bālajāraṇā || (RA_11.7) 
 gaganaṃ jārayed ādau | sarvasattvamataḥ param | 
 tato mākṣikaśuddhaṃ ca | suvarṇaṃ tadanantaram || (RA_11.8) 
 garbhasthaṃ drāvayitvā tu | tato bāhyadrutiṃ dravet | 
 sitaṃ sitena dravyeṇa | raktaṃ raktena rañjayet || (RA_11.9) 
 sāraṇaṃ krāmaṇaṃ jñātvā | tato vedhaṃ prayojayet ||
                    (RA_11.10) 
 oṃ namo 'mṛtalohāya parāmṛtarasodbhavāya huṃ svāhā || Ras_11.11 || 
 sarvasattvopakārāya | bhagavan tvadanujñayā | 
 jāraṇaṃ kartumicchāmi | grāsaṃ gṛhṇa mama prabho ||
                    (RA_11.12) 
 kuruṣveti śivenoktaṃ | grāhyameva subuddhinā || (RA_11.13) 
 śṛṇu devi pravakṣyāmi | vyomajāraṇam uttamam | 
 pattrābhrajāraṇaṃ sattva- | jāraṇaṃ ceti taddvidhā ||
                    (RA_11.14) 
 nirmukhaṃ samukhaṃ caiva | vāsanāmukhameva ca | 
 ekaikaṃ trividhaṃ tac ca | tad vakṣyāmy ānupūrvaśaḥ ||
                    (RA_11.15) 
 vaikrāntavajrasaṃsparśād | divyauṣadhibalena vā | 
 nirmukho bhakṣayed devi | kṣaṇena gaganaṃ rasaḥ ||
                    (RA_11.16) 
 hemakarmaṇi hemaiva | tāre tāro mukhaṃ bhavet || (RA_11.17) 
 taptakhallakṛtā piṣṭiḥ | ślakṣṇam alpālpamabhrakam | 
 amlavetasajambīra- | bījapūrāmlabhūkhagaiḥ | 
 marditaṃ carate devi | seyaṃ samukhajāraṇā || (RA_11.18) 
 kṣāratrayaṃ pañcapaṭu | kākṣīkāsīsagandhakam | 
 mākṣikaṃ cāmlasaṃyuktaṃ | tāmrapātre tu jārayet ||
                    (RA_11.19) 
 etaccābhiṣavād divyaṃ | kārayitvā vicakṣaṇaḥ | 
 jāraṇārthaṃ ca bījānāṃ | vajrāṇāṃ ca viśeṣataḥ ||
                    (RA_11.20) 
 tasminnāvartitaṃ nāgaṃ | vaṅgaṃ vā suravandite | 
 niṣecayec chataṃ vāraṃ | na rasāyanakarmaṇi || (RA_11.21) 
 anena sakalaṃ devi | cāraṇāvas tu bhāvayet | 
 kṣārāmle bhāvitaṃ vyoma | rajasā prathamena ca ||
                    (RA_11.22) 
 sṛṣṭitrayodakakaṇā- | tumburudravamarditam | 
 carejjaredvā puṭitaṃ | yavaciñcārasena ca || (RA_11.23) 
 śatāvarī gadā rambhā | meghanādā punarnavā | 
 śigruko yavaciñcā ca | bhāvitaṃ tadrasaiḥ kramāt ||
                    (RA_11.24) 
 mūlaṃ hilamucāyāstu | kauverīmūlameva ca | 
 kadalīmusalīśigru- | tāmbūlīvāṇapīlukam || (RA_11.25) 
 alambuṣā balā kolam | āsphoṭaḥ kharamañjarī | 
 tumburustiktaśākaṃ vāpy | eṣām ekarasena tu | 
 rājikāvyoṣayuktena | tridinaṃ svinnamabhrakam || (RA_11.26) 
 kāsīsatuvarīsindhu- | ṭaṅkaṇakṣārasaṃyutaḥ | 
 pūrvābhiṣavayogena | sūtakaścarati kṣaṇāt || (RA_11.27) 
 golako bhavati kṣipraṃ | sarvasiddhipradāyakaḥ ||
                    (RA_11.28) 
 gṛhītvā devi dhānyāmlam | amlavargeṇa saṃyutam | 
 kvāthayitvābhrakaṃ tat tu | snuhīkṣīreṇa mardayet ||
                    (RA_11.29) 
 āraṇyagomayenaiva | kapotākhyaṃ puṭaṃ tataḥ || (RA_11.30) 
 kadalīkandaniryāsair | mūlakandarasena ca | 
 kākamācī ca mīnākṣī | apāmārgo munistathā || (RA_11.31) 
 eraṇḍamārdrakaṃ caiva | meghanādā punarnavā | 
 ekaikasya dravair eva | puṭaikaikaṃ pradāpayet ||
                    (RA_11.32) 
 vajrīkṣīreṇa saṃyuktaṃ | dolāyantreṇa pācayet | 
 chāyāśuṣkaṃ tataḥ kṛtvā | caṇakāmlena saṃyutam ||
                    (RA_11.33) 
 navasāraṃ ca kāsīsaṃ | vacāṃ nimbaṃ tathaiva ca | 
 abhrasya ṣoḍaśāṃśena | ekaikaṃ tatra nikṣipet || (RA_11.34) 
 nidhāya tāmrapātre tu | gharṣayet tac ca suvrate | 
 navavāraṃ tato devi | lohapātre tu jārayet || (RA_11.35) 
 rasena saha deveśi | caṇakāmlena kāñjikam | 
 mṛdvagninā tu niṣkvāthyaṃ | praharārdhena jāyeta ||
                    (RA_11.36) 
 somavallīrasaiḥ piṣṭvā | vyoma sauvarcalānvitam | 
 śanaiḥ śanair haṃsapādyā | dāpayec ca puṭatrayam ||
                    (RA_11.37) 
 somavallīrasenaiva | saptavāraṃ ca dāpayet | 
 pātayen mṛnmaye bhāṇḍe | rasena saha saṃyutam || (RA_11.38) 
 mūlaṃ siteṣupuṅkhāyā | gavyakṣīreṇa gharṣayet | 
 kalkena lepayet sūtaṃ | gaganaṃ ca tadūrdhvagam ||
                    (RA_11.39) 
 tāpayed ravitāpena | nirmukhaṃ grasate kṣaṇam | 
 jāyate piṣṭikā śīghraṃ | nātra kāryā vicāraṇā || (RA_11.40) 
 tilaparṇīrasenaiva | gaganaṃ bhāvayet priye | 
 mardanājjāyate piṣṭī | nātra kāryā vicāraṇā || (RA_11.41) 
 muṇḍīniryāsake nāgaṃ | bahuśas tu niṣecayet | 
 tenābhrakaṃ tu saṃplāvya | bhūyobhūyaḥ puṭe dahet ||
                    (RA_11.42) 
 citrakārdrakamūlānām | ekaikena tu saptadhā | 
 plāvitavyaṃ prayatnena | gandhakābhrakacūrṇakam ||
                    (RA_11.43) 
 nāgaśuṇḍīrasastanya- | rajoluṅgāmlabhāvitam | 
 ṣoḍaśāṃśena tadvattaṃ | dolāyāṃ tu caredrasaḥ || (RA_11.44) 
 catuḥṣaṣṭiguṇaṃ devi | dvātriṃśadguṇameva vā | 
 athavā ṣoḍaśaguṇaṃ | tathāṣṭaguṇameva vā | 
 caturguṇaṃ vā dviguṇaṃ | samaṃ vā cārayet priye ||
                    (RA_11.45) 
 paramabhrakasattvasya | jāraṇaṃ śṛṇu pārvati || (RA_11.46) 
 vyomasattvaṃ samāṃśena | tāpyasattvena saṃyutam | 
 sa khalvevaṃ careddevi | garbhadrāvī bhavedrasaḥ ||
                    (RA_11.47) 
 nāgābhraṃ devi vaṅgābhraṃ | tīkṣṇābhraṃ bhāskarābhrakam | 
 tārābhraṃ devi hemābhraṃ | rasagarbheṇa jārayet ||
                    (RA_11.48) 
 pūrvābhiṣekayogena | garbhe dravati mardanāt || (RA_11.49) 
 catuḥṣaṣṭyaṃśakaḥ pūrvaḥ | dvātriṃśāṃśo dvitīyakaḥ | 
 tṛtīyaḥ ṣoḍaśāṃśas tu | caturtho 'ṣṭāṃśa eva ca ||
                    (RA_11.50) 
 pañcamas tu caturthāṃśaḥ | ṣaṣṭho dvyaṃśaḥ prakīrtitaḥ | 
 grāso rasasya dātavyaḥ | sasattvasyābhrakasya ca ||
                    (RA_11.51) 
 catuḥṣaṣṭyaṃśake grāse | daṇḍadhārī bhavedrasaḥ | 
 jalaukāvaddvitīye ca | grāsayoge sureśvari || (RA_11.52) 
 grāsena tu tṛtīyena | kākaviṣṭhāsamo bhavet | 
 grāsena tu caturthena | dadhimaṇḍasamo bhavet || (RA_11.53) 
 pañcame carite grāse | navanītasamo bhavet | 
 ṣaṣṭhe tu golakākāraḥ | kramājjīrṇasya lakṣaṇam ||
                    (RA_11.54) 
 kāñjikena niṣiktena | raktavyoma śataplutam | 
 khallāntaścārayet tac ca | śulvavāsanayā saha || (RA_11.55) 
 hema tāraṃ ca saṃghṛṣya | khalle tatra rasaṃ nyaset | 
 kāñjīsahitakāsīsaṃ | sindhunā carate rasaḥ || (RA_11.56) 
 hema sīsaṃ tu saṃghṛṣya | rasaṃ tatra pradāpayet | 
 nāgahemayutaṃ vyoma | samajīrṇaṃ drutaṃ bhavet | 
 abhrakoparasān kṣipraṃ | mukhenaiva caratyayam ||
                    (RA_11.57) 
 tāraṃ vaṅgaṃ ca saṃghṛṣya | rasaṃ tatra pradāpayet | 
 nāgahemayutaṃ vyoma | samajīrṇaṃ drutaṃ bhavet | 
 mukhena carate vyoma | tārakarmaṇi śasyate || (RA_11.58) 
 samukhaṃ nirmukhaṃ vāpi | yatnataś cārayen nabhaḥ ||
                    (RA_11.59) 
 cāraṇāṃ trividhāmevaṃ | kṛtvā garbhadrutiṃ rase | 
 jārayet svedayet piṇḍaṃ | pariṇāmakramais tribhiḥ ||
                    (RA_11.60) 
 paṭvamlakṣāragomūtra- | snuhīkṣīraiḥ pralepitam | 
 bahiś ca baddhaṃ vastreṇa | bhūyo grāsaṃ niveditam | 
 kṣārāranālataileṣu | svedayen mṛdunāgninā || (RA_11.61) 
 krameṇānena deveśi | jāryate divasais tribhiḥ | 
 yantrād uddhṛtamātraṃ tu | lohapātre sthitaṃ rasam ||
                    (RA_11.62) 
 koṣṇena kāñjikenādau | kṣālitaṃ vastragālitam | 
 pātre sukhoṣṇahastena | yāvat śeṣaṃ vimardayet ||
                    (RA_11.63) 
 caturguṇena vastreṇa | pīḍito nirmalaś ca saḥ || (RA_11.64) 
 gālanakriyayā grāse | sati niṣpeṣanirgate | 
 sa bhaveddaṇḍadhārī ca | jīrṇagrāsastathā rasaḥ ||
                    (RA_11.65) 
 ajīrṇe pācayet piṣṭīṃ | svedayen mardayet tathā | 
 vetasāmlaprayogeṇa | jīrṇe grāsaṃ tu dāpayet || (RA_11.66) 
 iṣṭikāguḍadagdhorṇā- | rājīsaindhavadhūmajaiḥ | 
 ṣoḍaśāṃśaiḥ sa dhānyāmlaiḥ | mardyaḥ svedyaś ca pāradaḥ ||
                    (RA_11.67) 
 nirmalīkaraṇārthaṃ tu | grāse grāse punaḥ punaḥ | 
 jīrṇābhro jīrṇabījo 'pi | rāgān gṛhṇāti nirmalaḥ ||
                    (RA_11.68) 
 krameṇānena dolāyāṃ | cāryaṃ grāsacatuṣṭayam | 
 tataḥ kacchapayantreṇa | jvālanaṃ bandhanaṃ kramāt ||
                    (RA_11.69) 
 ūrdhvādhaś cāṣṭamāṃśena | viḍaṃ dattvāpi jārayet | 
 samajīrṇābhrakaḥ sūtaḥ | śatavedhī bhavet priye ||
                    (RA_11.70) 
 sahasravedhī dviguṇe | triguṇe 'yutavedhakaḥ | 
 caturguṇe lakṣavedhī | sa bhavedbhūcaro rasaḥ || (RA_11.71) 
 jīrṇe pañcaguṇe devi | brahmāyurjāyate rasaḥ | 
 āyustu ṣaḍguṇe viṣṇoḥ | koṭivedhī bhavedrasaḥ || (RA_11.72) 
 rasasya sarvadoṣāstu | ṣaḍguṇenābhrakena tu | 
 jīrṇena nāśamāyānti | nātra kāryā vicāraṇā || (RA_11.73) 
 rasarāje yadā jīrṇaṃ | ṣaḍguṇaṃ gaganaṃ priye | 
 tadā grasati lohāni | tyajec ca gatimātmanaḥ || (RA_11.74) 
 dhūmaś ciṭiciṭiścaiva | maṇḍūkaplutireva ca | 
 sakampaś ca vikampaś ca | pañcāvasthā rasasya tu ||
                    (RA_11.75) 
 kapilo 'tha nirudgāri- | vipluṣaś caiva muñcati | 
 agnau tiṣṭhati niṣkampo | vyomajīrṇasya lakṣaṇam ||
                    (RA_11.76) 
 samajīrṇo bhavedbālo | yauvanasthaścaturguṇam | 
 vṛddhas tu ṣaḍguṇaṃ jīrṇaḥ | kuryāt karma pṛthak pṛthak ||
                    (RA_11.77) 
 bālas tu pattralepena | kalkayogena yauvanaḥ | 
 vṛddho vidhyati lohāni | jāritaḥ sārito 'thavā ||
                    (RA_11.78) 
 kumāras tu raso devi | na samartho rasāyane | 
 yauvanastho raso devi | kṣamo dehasya rakṣaṇe || (RA_11.79) 
 jarāvastho raso yaś ca | dehe lohena saṃkramet | 
 abhāve 'bhrakasattvasya | kāntasattvaṃ pradāpayet ||
                    (RA_11.80) 
 kāntasya cāpyabhāve tu | tīkṣṇalohaṃ tu dāpayet | 
 anena kramayogena | sarvasattvāni jārayet || (RA_11.81) 
 eko 'pi hemasaṃyuktaś | cāmīkarakaraḥ kṣaṇāt | 
 gandhakāt parato nāsti | raseṣūparaseṣu vā || (RA_11.82) 
 pūrvoktayantrayogena | dvir aṣṭaguṇagandhakam | 
 athavā dvādaśaguṇaṃ | ṣaḍguṇaṃ vāpi jārayet || (RA_11.83) 
 mākṣikaṃ sattvamādāya | pādāṃśena tu jārayet | 
 tato 'pi sarvasattvāni | drāvayet sūtagarbhataḥ ||
                    (RA_11.84) 
 hemapāvakayoḥ sakhyaṃ | tathā kāñcanasūtayoḥ | 
 vahnisūtakayor vairaṃ | tayormitreṇa mitratā || (RA_11.85) 
 agniko yavaciñcā ca | vasuhaṭṭaś ca rāgiṇī | 
 dolāsvedena tat pakvaṃ | hemajāraṇamuttamam || (RA_11.86) 
 palāśabhasmāpāmārgo | yavakṣāraś ca kāñjikam | 
 sauvarcalaṃ ca kāsīsaṃ | sāmudraṃ saindhavaṃ tathā ||
                    (RA_11.87) 
 āsurī ṭaṅkaṇaścaiva | navasārastathaiva ca | 
 karpūraścaiva mākṣīkaṃ | samabhāgāni kārayet || (RA_11.88) 
 snuhyarkadugdhair deveśi | mūṣālepaṃ tu kārayet | 
 viḍacūrṇaṃ tato dattvā | kanakaṃ jārayet priye ||
                    (RA_11.89) 
 śṛṇu devi pravakṣyāmi | bhūcarākhyaṃ tu jāraṇam ||
                    (RA_11.90) 
 kṛṣṇaṃ pītaṃ raktamabhraṃ | śulve tīkṣṇe ca melayet ||
                    (RA_11.91) 
 śulve tīkṣṇaṃ yadā cūrṇaṃ | dvāviṃśatiguṇaṃ priye | 
 gandhanāgaṃ tato 'rdhaṃ tu | krameṇaiva tu melayet ||
                    (RA_11.92) 
 hemnā tu saha dātavyaṃ | sūtakaikena ṣoḍaśa | 
 gandhanāgaṃ yadā jīrṇaṃ | tadā baddho bhavedrasaḥ | 
 hemni jīrṇe tato 'rdhena | mṛtalohena rañjayet ||
                    (RA_11.93) 
 gandhakena hataṃ śulvaṃ | mākṣikaṃ daradāyasam | 
 puṭena mārayec chuddhaṃ | hema dadyāt tu ṣaḍguṇam ||
                    (RA_11.94) 
 sūtake hemabījaṃ ca | yadā jīrṇaṃ caturguṇam | 
 baddharāgaṃ vijānīyāt | hemābho jāyate rasaḥ || (RA_11.95) 
 sāraṇāyantramadhyasthaṃ | tenaiva saha sārayet | 
 tribhāgasāritaṃ kṛtvā | punas tatraiva jārayet ||
                    (RA_11.96) 
 jāritaḥ sāritaścaiva | punarjāritasāritaḥ | 
 saptaśṛṅkhalikāyogāt | koṭivedhī bhavedrasaḥ || (RA_11.97) 
 bhūcarī jāraṇā proktā | khecarīṃ jāraṇāṃ śṛṇu || (RA_11.98) 
 hīramukhyāni ratnāni | rasocchiṣṭāni kārayet | 
 kaṭutumbasya bījāni | tasyārdhena tu dāpayet || (RA_11.99) 
 mahājāraṇamityuktaṃ | kalkaṃ kuryādvicakṣaṇaḥ | 
 vajramūṣāmukhe caiva | tanmadhye sthāpayed rasam ||
                    (RA_11.100) 
 katakaṃ kanakaṃ caivam | ekīkṛtya ca mardayet | 
 padmarāgaṃ prayatnena | rase grāsaṃ tu dāpayet ||
                    (RA_11.101) 
 ekādaśaguṇaṃ yāvat | padmarāgaṃ tu sūtake | 
 rāgajīrṇas tu deveśi | liṅgākāro bhavedrasaḥ ||
                    (RA_11.102) 
 rakṣitavyaṃ prayatnena | lokapālāṣṭakena ca | 
 ṣaḍbhāgaṃ sūtakendrasya | teṣu sarveṣu dāpayet ||
                    (RA_11.103) 
 bhakṣitavyaṃ prayatnena | natvā ca gurudevayoḥ | 
 sarvasiddhānnamaskṛtya | devatāś ca viśeṣataḥ ||
                    (RA_11.104) 
 mūrchāṅgadāhaś ca tato | jāyate nātra saṃśayaḥ | 
 ātmānamutthitaṃ paśyet | divyatejomahābalam || (RA_11.105) 
 śaṅkhakāhalanirghoṣaiḥ | siddhavidyādharaiḥ saha | 
 icchayā vicarellokān | kāmarūpī vimānagaḥ || (RA_11.106) 
 devāś ca yatra līyante | siddhastatraiva līyate ||
                    (RA_11.107) 
 punaranyaṃ pravakṣyāmi | jāraṇāyogamuttamam || (RA_11.108) 
 sughṛṣṭaṃ pācitaṃ sūtaṃ | sarvadoṣojjhitaṃ tataḥ | 
 śākapallavasāreṇa | viṣṇukrāntārasena ca || (RA_11.109) 
 palāśapuṣpatoyena | bhāvitaṃ gandhakaṃ samam | 
 samaṃ kṛṣṇābhrasattvaṃ ca | rasakaṃ cāṣṭakaṃ guṇam ||
                    (RA_11.110) 
 tīkṣṇaśulvoragaṃ caiva | kūrmayantreṇa jārayet | 
 kāñcanaṃ jārayet paścāt | viḍayogena pārvati ||
                    (RA_11.111) 
 tataḥ siddhaṃ vijānīyāt | dvaidhaṃ śulvasya dāpayet | 
 karmasaṃkhyāpramāṇena | nāgo bhavati kāñcanam ||
                    (RA_11.112) 
 ataḥ paraṃ pravakṣyāmi | jāraṇākramamuttamam ||
                    (RA_11.113) 
 bījacūrṇāni tailena | bhāvayitvā punaḥ punaḥ | 
 ṣoḍaśāṃśena tadgrāsam | aṅgulyā mardayec chanaiḥ ||
                    (RA_11.114) 
 ārdrakādi tato yogād | dātavyaṃ ṣoḍaśāṃśataḥ | 
 bhūrje dattvā tato deyaṃ | dolāyantre vinikṣipet ||
                    (RA_11.115) 
 ahorātreṇa tadbījaṃ | sūtako grasati priye | 
 tamuddhṛtya rasaṃ devi | khalle saṃmardayet tataḥ ||
                    (RA_11.116) 
 tato yantre vinikṣipya | divārātraṃ dṛḍhāgninā | 
 taptaṃ samuddhṛtaṃ yantrāt | taptakhalle vimardayet ||
                    (RA_11.117) 
 mardayitvābhrake piṇḍaṃ | kṣiptvā tatra puṭaṃ dadet | 
 tato garbhe patatyāśu | jārayet tat sukhena tu ||
                    (RA_11.118) 
 dolāyantre tato dattvā | ārdrapiṇḍena saṃyutam | 
 tṛtīye divase sūto | jarate grasate tataḥ || (RA_11.119) 
 samajīrṇaṃ tato yāvat | dolāyantre vicakṣaṇaḥ | 
 paścāt kacchapayantreṇa | samajīrṇaṃ tu pārvati | 
 taṃ grāsadvādaśāṃśena | kacchapena tu jārayet ||
                    (RA_11.120) 
 prāgvadārdrakayogaṃ ca | garbhadrāvaṇameva ca | 
 paścāttaṃ devi nikṣipya | puṭaṃ dadyādvicakṣaṇaḥ ||
                    (RA_11.121) 
 aṣṭāṃśena tato grāsaṃ | garbhadrāvaṃ ca pūrvavat | 
 kandodare sūraṇasya | taṃ vinikṣipya sūtakam | 
 puṭet tu jāritastāvat | yāvat kando na dahyate ||
                    (RA_11.122) 
 pādāṃśena tu mūṣāyā | grāsaḥ sūte vidhīyate | 
 pūrvavac ca viḍaṃ dadyāt | garbhadrāvaṇameva ca ||
                    (RA_11.123) 
 evaṃ caturguṇe jīrṇe | sūtako balavān bhavet | 
 tataḥ śalākayā grāsān | agnistho grasate rasaḥ ||
                    (RA_11.124) 
 tato ratnāni jāryāṇi | vakṣyamāṇakrameṇa tu || (RA_11.125) 
 abhrakaṃ bhrāmakaṃ caiva | śaṅkhanābhiṃ tathaiva ca | 
 rasānuparasān dattvā | mahājāraṇasaṃyutān || (RA_11.126) 
 vajrakandaṃ vajralatā | meṣaśṛṅgyamṛtāyasam | 
 kaṭutumbasya bījāni | mṛtalohāni pācayet || (RA_11.127) 
 sarvāṇi samabhāgāni | śikhiśoṇitamātritam | 
 tāvattaṃ mardayet prājño | yāvat karma dṛḍhaṃ bhavet ||
                    (RA_11.128) 
 mūṣā vallākṛtiścaiva | kartavyā chādanaiḥ saha | 
 tanmadhye sthāpayet sūtam | adhovātena dhāmayet ||
                    (RA_11.129) 
 ādau tatraiva dātavyaṃ | vajramauṣadhalepitam | 
 gṛhyate ko 'tra saṃdeho | yathā tīvre hutāśane ||
                    (RA_11.130) 
 kuliśena puṭe dagdhe | karṣvagnau tena mardayet | 
 yāvad ekādaśaguṇaṃ | kuliśaṃ jārayet punaḥ || (RA_11.131) 
 sudagdhaśaṅkhanābhiś ca | mātuluṅgarasaplutaḥ | 
 muktāphalaṃ tato deyaṃ | vajrajīrṇe tu sūtake ||
                    (RA_11.132) 
 anena kramayogena | hy ekādaśaguṇaṃ bhavet | 
 kevalaṃ śikhipittaṃ ca | nīlī niryāsamiśritam ||
                    (RA_11.133) 
 nīlotpalāni liptāni | prakṣiptāni tu sūtake | 
 rase kalpenmahārāgān | hīnarāgān parityajet || (RA_11.134) 
 raktāni śikhipittaṃ ca | mahāratnasamanvitam | 
 sadratnaṃ lepayet tena | pradravet rasamadhyataḥ ||
                    (RA_11.135) 
 rajanīṃ caiva kuṣṭhaṃ ca | brahmaniryāsabhāvitam | 
 jāraṇaṃ puṣparāgasya | tenaiva saha dāpayet || (RA_11.136) 
 bahuratneṣu jīrṇeṣu | bhṛṅgarāgeṣu suvrate | 
 rasendro dṛśyate devi | nīlapītāruṇacchaviḥ || (RA_11.137) 
 śuddhāni hemapattrāṇi | śatāṃśena tu lepayet | 
 puṭena mārayed etad | indragopanibhaṃ bhavet ||
                    (RA_11.138) 
 saṃsparśādvedhayetsarvam | idaṃ hema mṛtaṃ priye | 
 tribhāgaṃ sūtakendrasya | tenaiva saha sārayet ||
                    (RA_11.139) 
 mūṣāmadhyasthite tasmin | punas tenaiva jārayet | 
 dhūmavedhī bhaveddevi | punaḥ sāritajāritaḥ || (RA_11.140) 
 anena kramayogena | yadi jīrṇā triśṛṅkhalā | 
 vedhayen nātra saṃdeho | giripātālabhūtalam || (RA_11.141) 
 pārśvajyotiḥ pradṛśyeta | cordhvaṃ naiva tu dṛśyate | 
 bhūcaraṃ taṃ vijānīyāt | rasendraṃ nātra saṃśayaḥ ||
                    (RA_11.142) 
 tenāśrāntagatirdevi | yojanānāṃ śataṃ vrajet | 
 divyatejā mahākāyo | divyadṛṣṭirmahābalaḥ || (RA_11.143) 
 sarvarogavinirmukto | jīvedācandratārakam | 
 tasya mūtrapurīṣaṃ tu | sarvalohāni vidhyati ||
                    (RA_11.144) 
 samajīrṇena vajreṇa | hemnā ca sahitena ca | 
 agnistho jārayellohān | bandhamāyāti sūtakaḥ ||
                    (RA_11.145) 
 sārayet tena bījena | sahasram api vedhayet | 
 sāritaṃ jārayet paścāt | lepyaṃ kṣepyaṃ sahasraśaḥ ||
                    (RA_11.146) 
 sārayet tena bījena | lakṣavedhamavāpnuyāt | 
 anena kramayogena | koṭivedhī bhavedrasaḥ || (RA_11.147) 
 kevalaṃ tu yadā vajraṃ | samajīrṇaṃ tu jārayet | 
 baddhaḥ sūtastadā jñeyo | niṣkampo nirupadravaḥ ||
                    (RA_11.148) 
 agnistho jāyate sūtaḥ | śalākāṃ grasate kṣaṇāt | 
 haṭhāgninā dhāmyamāno | grasate sarvamādarāt ||
                    (RA_11.149) 
 carate jarate sūta | āyurdravyapradāyakaḥ | 
 mūṣāsthaṃ dhamayet sūtaṃ | haṭhāgnau naiva kampate ||
                    (RA_11.150) 
 jārayet sarvaratnāni | baddhaḥ khecaratāṃ nayet | 
 iti lohe 'ṣṭaguṇite | jīrṇe syādrasabandhanam ||
                    (RA_11.151) 
 lohāni sattvaṃ triguṇaṃ | dviguṇaṃ kanakaṃ tathā | 
 dhūmāvalokavedhī syāt | bhavennirvāṇado rasaḥ ||
                    (RA_11.152) 
 ādāv aṣṭaguṇaṃ jāryaṃ | vyomasattvaṃ mahārasam | 
 samaṃ hemadaśāṃśena | vajraratnāni jārayet || (RA_11.153) 
 sarvaṃ ca jārayed vajraṃ | tadāsau khecaro rasaḥ | 
 bhramet pradakṣiṇāvartaḥ | koṭivedhī ca jāyate ||
                    (RA_11.154) 
 same tu pannage jīrṇe | daśavedhī bhavedrasaḥ | 
 dviguṇe śatavedhī syāt | triguṇe tu sahasrakam ||
                    (RA_11.155) 
 caturguṇe 'yutaṃ devi | krameṇānena vardhayet | 
 uttarottaravṛddhyātu | jārayet tatra pannagam ||
                    (RA_11.156) 
 kuṭilaṃ pannagaṃ jāryaṃ | tatra saṃkhyākrameṇa tu | 
 tadvādameti deveśi | koṭivedhī bhavedrasaḥ || (RA_11.157) 
 ruruṇā dānavendreṇa | bhakṣito bhasmasūtakaḥ | 
 jāritaṃ dvādaśaguṇaṃ | yatra tīkṣṇaṃ sureśvari ||
                    (RA_11.158) 
 bhakṣayitvā palaikaṃ tu | dānavo baladarpitaḥ | 
 jagadutpāṭitaṃ tena | kailāso 'pi ca cūrṇitaḥ ||
                    (RA_11.159) 
 tatra mayā kṣaṇaṃ dhyātvā | dṛṣṭvā tanmāyayā kṛtam | 
 jāritaṃ pannage sūtaṃ | samāṃśaṃ śilayā hatam ||
                    (RA_11.160) 
 tena sūtena saṃliptaṃ | triśūlaṃ himaśailaje | 
 tena śūlena nihato | dānavo baladarpitaḥ || (RA_11.161) 
 hema śulvaṃ tathā tīkṣṇaṃ | vājaraṃ ca paḍālakam | 
 rohaṇaṃ kāntalohaṃ ca | jārayet tattvasaṃkhyayā ||
                    (RA_11.162) 
 ekaike rasarājo 'yaṃ | baddhaḥ khecaratāṃ nayet | 
 gandhanāge drute devi | jāraṇāṃ sukarāṃ śṛṇu ||
                    (RA_11.163) 
 ādau saṃśodhitaṃ sūtaṃ | rajanīcūrṇasaṃyutam | 
 mardayed yāvad ākṛṣṇaṃ | kṣālayed uṣṇakāñjikaiḥ ||
                    (RA_11.164) 
 evaṃ muhurmuhurghṛṣṭo | gandhanāgo drutiṃ caret ||
                    (RA_11.165) 
 nāgasya mūtre deveśi | vatsasya mahiṣasya vā | 
 āvartyāvartya bhujagaṃ | sapta vārān niṣecayet ||
                    (RA_11.166) 
 kṛtvā kaṇṭakavedhyāni | tasya pattrāṇi sundari | 
 caturthāṃśapramāṇena | gandhakasya tu yojayet ||
                    (RA_11.167) 
 prasārya lākṣāpaṭalaṃ | romāṇi tadanantaram | 
 ūrdhvaṃ gandhakacūrṇaṃ ca | tato nāgadalaṃ tathā ||
                    (RA_11.168) 
 gandhakaṃ naralomāni | lākṣāyāḥ paṭalaṃ kramāt | 
 ūrdhvaṃ prasārya saṃsthāpya | sūtrair vartiṃ tu kārayet ||
                    (RA_11.169) 
 karañjatailamadhye tu | daśarātraṃ nidhāpayet | 
 dīptāgrabhāgāṃ tāṃ vartiṃ | saṇḍaśyā tu vidhārayet ||
                    (RA_11.170) 
 tāṃ drutiṃ pātayetpātre | sauvīraṭaṅkaṇānvite | 
 kācakūpyāś ca madhye tu | tattailaṃ sthāpayet priye ||
                    (RA_11.171) 
 kṛtvā gostanamūṣāyāṃ | liptāyāṃ śilayā rasam | 
 catuḥṣaṣṭyādibhāgena | jñātvā devi balābalam ||
                    (RA_11.172) 
 gandhanāgadrutiṃ dattvā | tāṃ mūṣāṃ suravandite | 
 garte gomayasampūrṇe | vinyasya puṭapācanam | 
 dadyāt karīṣatuṣayoḥ | prasṛtidvitayena ca || (RA_11.173) 
 dadyādajīrṇaśaṅkāyāṃ | siṃhavallīrasasya tu | 
 caturbindūn puṭe prāgvad | evaṃ pratidinaṃ bhavet ||
                    (RA_11.174) 
 jāraṇātriguṇāt sūto | bhavejjambūphalaprabhaḥ ||
                    (RA_11.175) 
 mākṣikaṃ sattvamalpālpaṃ | mṛtanāgasamanvitam | 
 mūṣāgataṃ bhavedyāvat | kācaṃ dattvādharottaram | 
 evaṃ dvādaśavārāṃstu | sudhmātaṃ rañjitaṃ bhavet ||
                    (RA_11.176) 
 tena pakvaṃ bījacūrṇaṃ | pārade pādabhāgikam | 
 marditaṃ caṇakāmlena | kṣaṇādgarbhadrutirbhavet ||
                    (RA_11.177) 
 garbhadrutirna ceddevi | varṇikādvayagandhayoḥ | 
 raktasindhūdbhavālarka- | ṭaṅkaṇāśugapuṅkhataḥ | 
 kalkena liptaṃ puṭitaṃ | bījaṃ garbhe drutaṃ bhavet ||
                    (RA_11.178) 
 bīje pādārdhatulyāṃśe | jīrṇe vedhaṃ karoti saḥ | 
 daśaṣoḍaśabhāgena | dvāviṃśāṃśena ca kramāt || (RA_11.179) 
 saṃyojya triguṇāṃ rītiṃ | tāre tārāvaśeṣitaiḥ | 
 tārāriṣṭamidaṃ liptvā | tena sūtena vedhayet ||
                    (RA_11.180) 
 ataḥ paraṃ tu saṃskāraṃ | vakṣye nāgābhrajāraṇam | 
 karavīrāruṇāṃ devi | cūrṇayitvā manaḥśilām || (RA_11.181) 
 bhāvayed viṃśatiṃ vārān | yavaciñcārasena tu | 
 tena kalkena saṃlipya | nāgapattraṃ prayatnataḥ | 
 karṣvanalena vipacet | yāvattat cūrṇitaṃ bhavet ||
                    (RA_11.182) 
 rasakasya ca bhāgāṃs trīn | bhāgaikaṃ daradasya ca | 
 peṣayen mātuluṅgena | pādagandhaṃ śilāviṣam || (RA_11.183) 
 kalkenānena liptāyāṃ | mūṣāyāṃ puṭapācitam | 
 taṃ nāgaṃ dhamayed evaṃ | saptadhā hemavadbhavet ||
                    (RA_11.184) 
 pītābhrakaṃ tv ekadalaṃ | liptāyāṃ maricena tu | 
 mūṣāyāṃ dhmātamagnyābhaṃ | saubhāñjanarase kṣipet ||
                    (RA_11.185) 
 pātayetpūrvavidhinā | tat sattvaṃ hemabhāsuram ||
                    (RA_11.186) 
 pattraṃ rañjitanāgasya | sattvaṃ pītābhrakasya ca | 
 strīstanyakācadhūmottha- | guñjāyaskāntaṭaṅkaṇaiḥ | 
 tutthena saṃyutenaitan | nāgābhraṃ dvaṃdvitaṃ bhavet ||
                    (RA_11.187) 
 kiṃvāranālasiddhārtha- | dhūmasāreṣṭakāguḍaiḥ | 
 mardayet tridinaṃ sūtaṃ | dolāyāṃ svedayet tryaham ||
                    (RA_11.188) 
 punarnavāmeṣaśṛṅgī- | sarpākṣīkalkasaṃyutam | 
 athāsurī sindhuviṣaṃ | maricaiḥ paripeṣitaiḥ | 
 dolāyantre punarapi | svedayed divasatrayam || (RA_11.189) 
 aṣṭamāṃśena nāgābhraṃ | cārayitvā sureśvari | 
 śilābhāgadvayaṃ caikaṃ | sindhusauvarcalaṃ bhavet ||
                    (RA_11.190) 
 ṭaṅkārdhaṃ viṣapādaṃ ca | viḍaḥ piṇḍāṣṭamāṃśataḥ | 
 tridine kacchape jāryam | evaṃ jāryaṃ tu ṣaḍguṇam ||
                    (RA_11.191) 
 śailaṃ tutthoragaṃ tāmraṃ | tīkṣṇaghoṣārakāñcanam | 
 kramavṛddham idaṃ tutthaṃ | tāpyasattvanipātanāt ||
                    (RA_11.192) 
 hemāvaśeṣaṃ tadbījaṃ | pādāṃśaṃ mātulāmbhasā | 
 cārayed rasarājasya | jārayet kanakānvitaiḥ || (RA_11.193) 
 tāpyasauvarcalaśilā- | gandhakāsīsaṭaṅkaṇaiḥ | 
 padmayantre niveśyātha | kīlaṃ dattvā sureśvari ||
                    (RA_11.194) 
 dhameddinatrayaṃ mandaṃ | yāvad bījaṃ drutaṃ bhavet | 
 tameva samajīrṇaṃ tu | vahnau niṣkampanaṃ rasam ||
                    (RA_11.195) 
 tataḥ ṣaḍguṇabījena | sāraṇā kramayogataḥ | 
 tārāriṣṭamahiṃ śulbaṃ | sahasrāṃśena vedhayet ||
                    (RA_11.196) 
 viṣagandhakatāpyābhra- | kākaviṣṭhā ghanadhvaniḥ | 
 sahadevīvahniśikhā- | kalkena kramate rasaḥ || (RA_11.197) 
 mūrchito mṛtasūtaś ca | jalūkābandha eva ca | 
 caturtho mūrtibandhas tu | paṭṭabandhas tu pañcamaḥ | 
 bhasmasūtaś ca khoṭaś ca | saṃskārāt saptadhā rasaḥ ||
                    (RA_11.198) 
 nāgavarṇaṃ bhavet sūtaṃ | vihāya ghanacāpalam | 
 lakṣaṇaṃ dṛśyate yasya | mūrchitaṃ taṃ vadanti hi ||
                    (RA_11.199) 
 ārdratvaṃ ca ghanatvaṃ ca | tejogauravacāpalam | 
 yasyaitāni na dṛśyante | taṃ vidyānmṛtasūtakam ||
                    (RA_11.200) 
 nānāvarṇaṃ tathā svacchaṃ | drutaṃ yonau jalūkavat | 
 badhyate sūtakaṃ yac ca | jalūkābandhalakṣaṇam ||
                    (RA_11.201) 
 gurutvamaruṇatvaṃ ca | tejasā sūryasaṃnibham | 
 śikhimadhye dhṛtaṃ tiṣṭhet | mūrtibandhasya lakṣaṇam ||
                    (RA_11.202) 
 śalākājāraṇādvāpi | mūrtibandhatvamiṣyate || (RA_11.203) 
 śvetaṃ pītaṃ guru tathā | mṛdu sikthakasaṃnibham | 
 agnimadhye yadā tiṣṭhet | paṭṭabandhasya lakṣaṇam ||
                    (RA_11.204) 
 kṛṣṇaṃ śvetaṃ tathā pītaṃ | nīlaṃ bhasmanibhaṃ tathā | 
 capalatvaṃ yadā naṣṭaṃ | bhasmasūtasya lakṣaṇam ||
                    (RA_11.205) 
 kukkuṭāṇḍanibhaṃ sūtaṃ | yadā lavaṇabhedi ca | 
 āvartate rasastadvat | khoṭakasya ca lakṣaṇam ||
                    (RA_11.206) 
 athavā chedane snigdhaṃ | raśminā mṛdunā dravet | 
 akṣayaṃ kaṭhinaṃ śvetaṃ | khoṭabandhasya lakṣaṇam ||
                    (RA_11.207) 
 khoṭādayas tu ye pañca | vihāya jalukākṛti | 
 haṭhāgnau dhāmitāḥ santi | na tiṣṭhatyeva mūrchitaḥ ||
                    (RA_11.208) 
 taruṇādityasaṃkāśo | nānāvarṇaḥ sureśvari | 
 vedhayed dehalohāni | rañjito rasabhairavaḥ || (RA_11.209) 
 śodhanaṃ sūtakasyādau | grāsamānamataḥ param | 
 jāraṇaṃ vyomasattvasya | sarvasattvasya jāraṇam ||
                    (RA_11.210) 
 garbhabāhyadrutiḥ paścāt | suvarṇasya tu jāraṇam | 
 divyauṣadhipuṭaḥ paścāt | ratnabandhamataḥ param ||
                    (RA_11.211) 
 rañjanaṃ ca tato devi | jāraṇā cānusāraṇā | 
 krāmaṇaṃ ca tato deyaṃ | sūtakasya vicakṣaṇaiḥ ||
                    (RA_11.212) 
 evaṃ kramaṃ tu yo vetti | tasya siddhirna saṃśayaḥ ||
                    (RA_11.213) 
 vedhakaṃ yas tu jānāti | dehe lohe rasāyane | 
 tasya janma jarā vyādhir | naśyatyeva na saṃśayaḥ ||
                    (RA_11.214) 
 dehe tu pañcaratnāni | nāgaṃ vaṅgaṃ tathāyasam | 
 krāmaṇaṃ rasarājasya | bheṣajaṃ vyādhināśanam ||
                    (RA_11.215) 
 auṣadhaiḥ kramate sūto | yogaśaktikrameṇa tu | 
 kramate vyādhisaṃghāte | grasate duṣṭamāmayam ||
                    (RA_11.216) 
 tasya tu krāmaṇaṃ jñātvā | tato vaidyair upācaret | 
 krāmaṇena vinā sūto | na kramet na ca vedhayet | 
 dehalohāmayān sarvān | vṛthā syāt kevalaṃ śramaḥ ||
                    (RA_11.217) 
 yasya rogasya yo yogas | tenaiva saha yojayet | 
 rasendro harati vyādhīn | narakuñjaravājinām ||
                    (RA_11.218) 
 āroṭo balamādhatte | mūrchito vyādhināśanaḥ | 
 baddhena khecarīsiddhiḥ | māritenājarāmaraḥ || (RA_11.219) 
 viśeṣādvyādhiśamano | gandhakena tu mūrchitaḥ | 
 oṣadhyā ghātitaḥ sūto | yathā bhūyo na jīvati ||
                    (RA_11.220) 
 sahi krāmati loheṣu | tena kuryādrasāyanam | 
 tan mam ācakṣva deveśi | kim anyac chrotum icchasi ||
                    (RA_11.221) 
 
 

                12


                  śrīdevyuvāca 
 oṣadhī kīdṛśī nātha | rasamūrchākarī śubhā | 
 kena vā bhasmasūtaḥ syāt | kena vā khoṭabandhanam ||
                    (RA_12.1) 
  śrībhairava uvāca 
 śṛṇu bhairavi yatnena | rahasyaṃ rasabandhanam | 
 brahmaviṣṇusurendrādyair | na jñātaṃ vīravandite ||
                    (RA_12.2) 
 gaṅgāyamunayor madhye | prayogo nāma rākṣasaḥ | 
 tasyāsanne varārohe | kṣaṇād badhyeta sūtakaḥ || (RA_12.3) 
 niśācarasya pattrāṇi | gṛhṇīyāt sādhakottamaḥ | 
 adho niṣpīḍitaṃ devi | raso bhavati cottamaḥ || (RA_12.4) 
 rasaṃ saṃmardya tenaiva | dināni trīṇi vārttikaḥ | 
 āroṭaṃ bandhayet kṣipraṃ | gaganaṃ tatra jārayet ||
                    (RA_12.5) 
 tena pattrarasenaiva | sādhayed gaganaṃ punaḥ | 
 saptadhā bhāvitaṃ tena | tryūṣaṇena sahaikataḥ | 
 yantre vidyādhare devi | gaganaṃ tatra jārayet || (RA_12.6) 
 māsamātreṇa deveśi | jīryate tat samaṃ same | 
 samajīrṇe rase devi | śatavedhī bhavedrasaḥ || (RA_12.7) 
 niśācararase devi | gandhakaṃ bhāvayet tataḥ | 
 bhāvayet saptavāraṃ tu | dvipadyāś ca rasena tu || (RA_12.8) 
 tārasya pattralepena | ardhārdhakāñcanottamam | 
 gandhake samajīrṇe 'smin | śatavedhī raso bhavet ||
                    (RA_12.9) 
 punas taṃ gandhakaṃ dattvā | pattralepe raviṃ haret | 
 taṃ raviṃ tāramadhye tu | triguṇaṃ vāhayet tataḥ ||
                    (RA_12.10) 
 hemārdhe militaṃ hema | mātṛkāsamatāṃ vrajet | 
 punas taṃ gandhakaṃ sākṣād | drāvayitvā drutaṃ kuru ||
                    (RA_12.11) 
 rasendraṃ mardayet tena | gatadehaṃ tu kārayet | 
 lepamātreṇa tenaiva | kuṣṭhānaṣṭādaśa priye | 
 arśo bhagaṃdaraṃ lūtāṃ | śirorogāṃś ca nāśayet ||
                    (RA_12.12) 
 niśācararase bhāvyaṃ | saptavāraṃ tu tālakam | 
 tenaiva ghātayed vaṅgaṃ | vaṅgaṃ tāre tu nirvahet ||
                    (RA_12.13) 
 taṃ tāraṃ jārayet sūte | tatsūtaṃ bandhanaṃ vrajet | 
 lepamātreṇa tenaiva | catuḥṣaṣṭitamo bhavet || (RA_12.14) 
 catuḥṣaṣṭitame bhāge | śulvavedhaṃ tu dāpayet | 
 śulvaṃ tu dāpayet tāre | tattāraṃ kāñcanaṃ bhavet | 
 tattāraṃ jāyate śreṣṭhaṃ | dharmakāmārthamokṣadam ||
                    (RA_12.15) 
 niśācarasya puṣpāṇi | sūkṣmacūrṇāni kārayet | 
 palāni daśa cūrṇasya | rasair dhātryāstu bhāvayet ||
                    (RA_12.16) 
 ghṛtena madhunāloḍya | navabhāṇḍe vinikṣipet | 
 dhānyarāśau nidhātavyaṃ | trisaptāhaṃ sureśvari ||
                    (RA_12.17) 
 tena bhakṣitamātreṇa | valīpalitavarjitaḥ || (RA_12.18) 
 valkalaṃ sūkṣmacūrṇaṃ tu | madhunā sahitaṃ lihet | 
 ardhamāsaprayogeṇa | pratyakṣo 'yaṃ bhavet priye ||
                    (RA_12.19) 
 tasya mūtrapurīṣeṇa | śulvaṃ bhavati kāñcanam | 
 māsamātraprayogeṇa | pannagaḥ kāñcanaṃ bhavet || (RA_12.20) 
 grāhyaṃ tatphalatailaṃ vā | yantre pātālasaṃjñake | 
 tena tailena deveśi | rasaṃ saṃkocayed budhaḥ || (RA_12.21) 
 tatkṣaṇājjāyate devi | paṭṭabaddho mahārasaḥ || (RA_12.22) 
 kaṭukaṃ kaṅkaṇaṃ kāryaṃ | rasaliṅge varānane | 
 saṃkocya māraṇaṃ tena | kartavyaṃ paramādbhutam ||
                    (RA_12.23) 
 niśācararase kṣiptaṃ | saptavāraṃ tu bhāskaram | 
 kālikārahitaṃ tena | jāyate kanakaprabham || (RA_12.24) 
 tattāreṇa samaṃ bāhyaṃ | tena siktaṃ tu vāpitam | 
 daśāṃśaṃ vedhayet sūtaṃ | daśa pītaṃ śatena ca ||
                    (RA_12.25) 
 śataṃ vedhayate lakṣaṃ | sahasraṃ koṭivedhakam | 
 daśāṃśaṃ koṭivedhi syāt | koṭivedhi samena ca || (RA_12.26) 
 punaranyaṃ pravakṣyāmi | rasabandhaṃ sudurlabham ||
                    (RA_12.27) 
 trailokyajananī yā syād | oṣadhī ajanāyikā | 
 tasyāḥ samparkamātreṇa | baddhastiṣṭhati pāradaḥ ||
                    (RA_12.28) 
 saptāhaṃ marditastasyā | mahauṣadhyā rasena saḥ | 
 śatāṃśenaiva vedhena | kurute divyakāñcanam || (RA_12.29) 
 dvisaptāhaṃ rase tasyā | mardanādvaravarṇini | 
 lakṣavedhī rasaḥ sākṣād | aṣṭau lohāni kāñcanam ||
                    (RA_12.30) 
 trisaptāhena deveśi | daśalakṣāṇi vidhyati | 
 caturthe caiva saptāhe | koṭivedhī mahārasaḥ || (RA_12.31) 
 svedatāpananighṛṣṭo | mahauṣadhyā rasena tu | 
 dadāti khecarīṃ siddhim | anivāritagocaraḥ || (RA_12.32) 
 kāmayet kāminīnāṃ tu | sahasraṃ divasāntare | 
 naṣṭacchāyo hy adṛśyaś ca | trailokyaṃ ca bhramedrasaiḥ ||
                    (RA_12.33) 
 mahauṣadhyā rasenaiva | mṛtasaṃjīvanaṃ bhavet | 
 anena ghātayet sūtaṃ | pañcāvasthaṃ kuru priye ||
                    (RA_12.34) 
 mṛtasya dāpayen nasyaṃ | hastapādau tu mardayet | 
 tasya tu praviśejjīvo | mṛtasyāpi varānane || (RA_12.35) 
 punaranyaṃ pravakṣyāmi | rasabandhaṃ sudurlabham | 
 narasārarasenaiva | kṣaṇād badhyeta sūtakaḥ || (RA_12.36) 
 narasārarasaṃ dattvā | dvipadīrajasā saha | 
 dinānte bandhamāyāti | sarvalohāni rañjayet || (RA_12.37) 
 narasārarasenaiva | jīrṇe ṣaḍguṇapannage | 
 tāre tāmre 'pi vā devi | bhāvayet taṃ manaḥśilām ||
                    (RA_12.38) 
 nirgandhā jāyate sā tu | ghātayet tadrasāyanam | 
 dvipadīrajasā sārdhaṃ | niḥsattvaḥ pannago bhavet ||
                    (RA_12.39) 
 narasārarasenaiva | jīrṇe ṣaḍguṇapannage | 
 tāre tāmre 'pi vā devi | koṭivedhī bhavedrasaḥ ||
                    (RA_12.40) 
 narasārarasastanye | bhāvanāḥ saptadhā pṛthak | 
 rasendraṃ dāpayed grāsaṃ | yantre vidyādharāhvaye ||
                    (RA_12.41) 
 jīryate gaganaṃ devi | nirmukhaṃ ca varānane | 
 narasārarasenaiva | kīṭamārīrasena ca | 
 drāvayed gaganaṃ devi | tīkṣṇaṃ lohaṃ ca pannagam ||
                    (RA_12.42) 
 narasārarasenaiva | hanūmatyā rasena ca | 
 jāyate kāñcanaṃ divyaṃ | niṣekād bhāskarapriye ||
                    (RA_12.43) 
 narasārarase dattvā | mañjiṣṭhāraktacandanam | 
 svarase mardayet paścāt | pannagaṃ devi secayet ||
                    (RA_12.44) 
 tatkṣaṇāt kāñcanaṃ divyaṃ | saptavāraṃ niṣecitam | 
 ravighṛṣṭaṃ tu taṃ devi | pannagaṃ triguṇaṃ priye ||
                    (RA_12.45) 
 tacchulvaṃ hemasaṃkāśaṃ | tārapañcāṃśayojitam | 
 aṣṭamāṃśayutaṃ hema | hemakarmaṇi cauṣadham || (RA_12.46) 
 narasārarase bhāvyaṃ | saptavāraṃ tu hiṅgulam | 
 tenaiva ghātayet tīkṣṇaṃ | bhasmībhūtatvamādiśet ||
                    (RA_12.47) 
 tadbhasma tāmrapiṣṭaṃ tu | triguṇaṃ tena nirvahet ||
                    (RA_12.48) 
 tacchulvaṃ hemasaṃkāśaṃ | tāramaṣṭāṃśayojitam | 
 tārahema samāṃśaṃ tu | dviguṇaṃ pittalaṃ bhavet ||
                    (RA_12.49) 
 narasārarase bhāvyaṃ | rasakaṃ saptavārataḥ | 
 taṃ rasaṃ rasakaṃ caiva | tīkṣṇaṃ lohaṃ ca pannagam ||
                    (RA_12.50:1) 
 narasārarasenaiva | tenaivaikatra mardayet | 
 tatkṣaṇājjāyate bandho | rasasya rasakasya ca ||
                    (RA_12.50:2) 
 tīkṣṇaṃ nāgaṃ tathā śulvaṃ | rasakena tu rañjayet | 
 samastaṃ jāyate hema | kūṣmāṇḍakusumaprabham || (RA_12.51) 
 punaranyaṃ pravakṣyāmi | rasabandhaṃ sudurlabham ||
                    (RA_12.52) 
 kaṅkālakhecarī nāma | oṣadhī parameśvari | 
 tasyāstailaṃ tu saṃgṛhya | māghakhecarisaṃyutam | 
 bhāvayet dinamekaṃ tu | pātre bhāskaranirmite || (RA_12.53) 
 dvitīye vāsare prāpte | vajraratnaṃ tu ghātayet | 
 anale dhāmayet tat tu | sutaptajvalanaprabham || (RA_12.54) 
 kaṅkālakhecarītaile | vajraratnaṃ niṣecayet | 
 daśavāraṃ niṣiktaṃ tu | bhasmākāraṃ hi jāyate || (RA_12.55) 
 taddhemapakvabījaṃ tu | tena bhasmasamaṃ kuru | 
 tribhāgaṃ ṭaṅkaṇaṃ dattvā | andhamūṣāgataṃ dhamet | 
 tatkṣaṇānmilati dvaṃdvaṃ | vajraratnaṃ ca kāñcanam ||
                    (RA_12.56) 
 candrahema varārohe | samaṃ jārayate yadi | 
 koṭivedhī raso devi | lohānyaṣṭau ca vidhyati || (RA_12.57) 
 punaranyaṃ pravakṣyāmi | rasabandhaṃ sudurlabham ||
                    (RA_12.58) 
 sabījā cauṣadhī grāhyā | kācid gulmalatā priye | 
 mantrasiṃhāsanī nāma | dvitīyā devi khecarī | 
 pātālayantre tattailaṃ | gṛhṇīyāttāmrabhājane || (RA_12.59) 
 tasya tailasya madhye tu | prakṣipet khecarīrasam | 
 medinīyantramadhye tu | sthāpayet tu varānane || (RA_12.60) 
 pūrvauṣadhyā tu taddevi | gaganaṃ medinītale | 
 rasagrāsaṃ tato dattvā | mardanādgolakaṃ kuru || (RA_12.61) 
 baddhvā poṭalikāṃ tena | gaganaṃ tena jārayet | 
 same tu gagane jīrṇe | baddhastiṣṭhati sūtakaḥ ||
                    (RA_12.62) 
 bhastrāphūtkārayuktena | dhāmyamānena naśyati | 
 kākaviṣṭhāsamaṃ rūpaṃ | samajīrṇasya jāyate || (RA_12.63) 
 dviguṇe gagane jīrṇe | aṣṭau lohāni saṃharet || (RA_12.64) 
 punaranyaṃ pravakṣyāmi | rasabandhaṃ sudurlabham ||
                    (RA_12.65) 
 śivadehāt samutpannā | oṣadhī turasiṃhanī | 
 jārayed gandhakaṃ sā tu | jārayet sāpi tālakam ||
                    (RA_12.66) 
 kāñcanaṃ jārayet sāpi | rasendraṃ sā ca baddhayet | 
 pravālaṃ jārayet sā tu | gaganaṃ drāvayet tathā | 
 vajraṃ ca ghātayet sā tu | sarvasattvaṃ ca pātayet ||
                    (RA_12.67) 
 jārayetsarvalohāni | sattvānyapi ca pācayet | 
 harīṃdarīrase nyasya | gośṛṅge tu varānane | 
 dhānyarāśau nidhātavyaṃ | mṛtaṃ tiṣṭhati sūtakam ||
                    (RA_12.68) 
 divyauṣadhyā rasenaiva | rasendraḥ suravandite | 
 same tu kanake jīrṇe | daśakoṭīstu vedhayet || (RA_12.69) 
 pañcame lakṣakoṭistu | ṣaḍguṇe sparśavedhakaḥ | 
 saptame dhūmavedhī syāt | aṣṭame tv avalokataḥ | 
 navame śabdavedhī syād | ata ūrdhvaṃ na vidyate ||
                    (RA_12.70) 
 bhramanti paśavo mūḍhāḥ | kulauṣadhivivarjitāḥ | 
 tṛṇauṣadhirasānāṃ ca | naiva siddhiḥ prajāyate ||
                    (RA_12.71) 
 tasmāt sarvaprayatnena | jñātavyā tu kulauṣadhī ||
                    (RA_12.72) 
 divyauṣadhī catuḥṣaṣṭiḥ | kulamadhye vyavasthitā | 
 naiva jānanti mūḍhāste | devamohena mohitāḥ || (RA_12.73) 
 adivyāstu tṛṇauṣadhyo | jāyante girigahvare || (RA_12.74) 
 tṛṇauṣadhyā rase sūtaṃ | naiva baddhaṃ kadācana | 
 akṣayaṃ ca varārohe | vahnimadhye na tiṣṭhati || (RA_12.75) 
 na khoṭo na ca vā bhasma | naiva dravyaṃ karoti saḥ | 
 kiṃ tat dravyaṃ prakurvīta | dhāmyamāno na tiṣṭhati ||
                    (RA_12.76) 
 pattre pāke kaṭe chede | naiva tiṣṭhati kāñcane | 
 na vedhaṃ ca śatād ūrdhvaṃ | karoti sa rasaḥ priye ||
                    (RA_12.77) 
 yāvanna baddhamekaṃ tu | vikrītaṃ tat tu kāñcanam | 
 dharmārthakāmamokṣārthaṃ | naiva dadyāt tu tat priye ||
                    (RA_12.78) 
  śrīdevyuvāca 
 nirjīvatvaṃ gataḥ sūtaḥ | kathaṃ jīvaṃ dadāti ca | 
 nirjīvena tu nirjīvaḥ | kathaṃ jīvati śaṃkara || (RA_12.79) 
  śrībhairava uvāca 
 divyauṣadhyā yadā devi | rasendro mūrchito bhavet | 
 kālikārahitaḥ sūtas | tadā bhavati pārvati || (RA_12.80) 
 parasya harate kālaṃ | kālikārahito rasaḥ | 
 aṣṭānāṃ caiva lohānāṃ | malaṃ śamayati kṣaṇāt || (RA_12.81) 
 mahāmūrchāgataṃ sūtaṃ | ko vāpi kathayen mṛtam | 
 divyauṣadhyā rasenaiva | jāyate naṣṭacetanaḥ || (RA_12.82) 
 pañcabhūtātmakaḥ sūtas | tiṣṭhatyeva sadāśivaḥ ||
                    (RA_12.83) 
 punaranyaṃ pravakṣyāmi | rasabandhanamīśvari || (RA_12.84) 
 kṣmāpālena hataṃ vajram | anenaiva tu kāñcanam | 
 vajrabhasma hemabhasma | tadvai ekatra bandhayet ||
                    (RA_12.85) 
 niśācararase jāryaṃ | narajīvena jārayet | 
 taṃ sūtaṃ mārayed bhadre | gajāridivyakauṣadhī ||
                    (RA_12.86) 
 bhakṣitaḥ sa raso yena | so 'pi sākṣāt sadāśivaḥ | 
 bhakṣite tolakaikena | sparśavedhī bhavennaraḥ ||
                    (RA_12.87) 
 prasvedāttasya gātrasya | rasarājaś ca vedhyate | 
 prasvedādapi mūtreṇa | aṣṭau lohāni kāñcanam || (RA_12.88) 
 lakṣavarṣasahasrāṇi | sa jīvet sādhakottamaḥ | 
 prajāpatiḥ kṛṣṇatejāḥ | kṣaṇādbadhnāti sūtakam ||
                    (RA_12.89) 
 gajārisparśanāddevi | kṣmāpālena ca badhyate || (RA_12.90) 
 vajravallīrasenaiva | bhāvitaṃ gaganaṃ priye | 
 jārayed vālukāyantre | khoṭo bhavati tatkṣaṇāt ||
                    (RA_12.91) 
 mṛtagolakamāṣaikaṃ | māṣaikaṃ hemagolakam | 
 ekīkṛtya tu saṃmardya | luṅgāmlena dinatrayam | 
 karṣaikaṃ nāgapattrāṇi | rasakalkena lepayet || (RA_12.92) 
 veṣṭayed vṛścikālyā ca | tatpiṇḍaṃ lepayet tataḥ | 
 mārayet pannagaṃ devi | śakragopanibhaṃ bhavet ||
                    (RA_12.93) 
 karṣaikaṃ tārapattrāṇi | mṛtanāgena lepayet | 
 vṛścikālyā ca tat pattraṃ | lepitaṃ veṣṭayet tataḥ ||
                    (RA_12.94) 
 tattāraṃ mriyate devi | sindūrāruṇasaṃnibham | 
 sahasrāṃśena tenaiva | śulbavedhaṃ pradāpayet || (RA_12.95) 
 jāyate kanakaṃ divyaṃ | devābharaṇabhūṣaṇam || (RA_12.96) 
 kṣīrayuktā bahuphalā | granthiyuktā ca pārvati | 
 nāmnā caṭulaparṇīti | śasyate rasabandhane || (RA_12.97) 
 ekavīrākandarase | mūkamūṣāgataṃ rasam | 
 dhamenmukhānilair baddho | bhakṣaṇāya praśasyate ||
                    (RA_12.98) 
 raktakañcukikandaṃ tu | strīstanyena tu peṣitam | 
 mūṣāyāṃ pūrvayogena | kurute rasabandhanam || (RA_12.99) 
 vṛścikāpattrikābījaṃ | nārīkṣīrasamanvitam | 
 dhamayet pūrvavat sūtaṃ | bhakṣaṇārthāya vārttikaḥ ||
                    (RA_12.100) 
 vajrakandaṃ samādāya | rasamadhye vinikṣipet | 
 gajendrākhyaṃ puṭaṃ dattvā | saptadhā baddhatāṃ nayet ||
                    (RA_12.101) 
 bhakṣayet taṃ rasaṃ prājñaḥ | ṣaṇmāsādamaro bhavet ||
                    (RA_12.102) 
 lāṅgalīkandamādāya | karkoṭīkandameva ca | 
 rasaṃ tanmadhyagaṃ kṛtvā | svedayen mardayetpunaḥ ||
                    (RA_12.103) 
 mriyate nātra saṃdeho | dhmātastīvrānalena tu | 
 śukacañcugataṃ sūtaṃ | puṭayed dhāmayet tataḥ ||
                    (RA_12.104) 
 śatāṃśaṃ vedhakartāyaṃ | dehasiddhikaro bhavet ||
                    (RA_12.105) 
 haṃsapādīrasaṃ sūtaṃ | śūkakandodare kṣipet | 
 gajendrapuṭanaṃ dadyāt | mriyate nātra saṃśayaḥ ||
                    (RA_12.106) 
 haṃsāṅghriṃ śukatuṇḍīṃ ca | gṛhītvā mardayed rasam | 
 krauñcapādodare dattvā | tato dadyāt puṭatrayam ||
                    (RA_12.107) 
 mriyate nātra saṃdeho | lakṣavedhī mahārasaḥ ||
                    (RA_12.108) 
 tṛṇajyotiriti khyātā | śṛṇu divyauṣadhī priye | 
 niśāsu prajvalennityaṃ | nāhni jvalati pārvati | 
 tasyā mūle tu nikṣiptaṃ | kṣīraṃ raktaṃ bhavet priye ||
                    (RA_12.109) 
 tanmūlarasagandhābhrair | mātuluṅgāmlapeṣitaiḥ | 
 śulbapattraṃ viliptaṃ tu | bhaveddhema puṭatrayāt ||
                    (RA_12.110) 
 tanmūlacūrṇasaṃyukto | rasarājaḥ sureśvari | 
 mātuluṅgarase ghṛṣṭam | abhrakaṃ carati kṣaṇāt ||
                    (RA_12.111) 
 athoccaṭīṃ pravakṣyāmi | rasabandhakarīṃ priye | 
 ekameva bhavennālaṃ | tasya roma tu veṣṭanam ||
                    (RA_12.112) 
 tasyāgre ca bhavet puṣpaṃ | śukatuṇḍasya saṃnibham | 
 tatpattrāṇi ca deveśi | śukapicchanibhāni ca | 
 tatkandaṃ kuṣṭhasaṃsthānaṃ | kṣīraṃ sindūrasaṃnibham ||
                    (RA_12.113) 
 jalaṃ sravenmadhūcchiṣṭaṃ | tatsamādāya pārvati | 
 vedhayet sarvalohāni | kāñcanāni bhavanti ca ||
                    (RA_12.114) 
 rasatālakatutthāni | mardayed uccaṭīrasaiḥ | 
 ātape mriyate tapto | raso divyauṣadhībalāt || (RA_12.115) 
 vedhayet sapta lohāni | lakṣāṃśena varānane || (RA_12.116) 
 atha raktasnuhīkalpaṃ | vakṣyāmi surasundari | 
 snuhīkṣīreṇa śulbasya | pattralepaṃ tu kārayet ||
                    (RA_12.117) 
 kṣīreṇa tāpayed bhūyaḥ | saptavāraṃ varānane | 
 āvartitaṃ bhaved yāvaj | jāmbūnadasamaprabham ||
                    (RA_12.118) 
 athātastilatailena | pācayec ca dinatrayam | 
 tathā śulvasya pattrāṇi | vedhyaṃ jāmbunadaṃ bhavet ||
                    (RA_12.119:1) 
 rasaṃ raktasnuhīkṣīraṃ | kunaṭīṃ gandhakābhrakam | 
 daradaṃ caiva lohāni | sahasrāṃśena vedhayet ||
                    (RA_12.119:2) 
 snuhīkṣīraṃ samādāya | niśārdhaṃ hema cobhayam | 
 kunaṭīṃ gandhacūrṇaṃ ca | sarvamekatra mardayet ||
                    (RA_12.120) 
 anenaiva prakāreṇa | niśārdhaṃ hema śodhayet | 
 guṭikākṛtya tenaiva | nāgaṃ vidhyati tatkṣaṇāt ||
                    (RA_12.121) 
 athātaḥ sthalapadminyā | divyauṣadhyā vidhiṃ śṛṇu ||
                    (RA_12.122) 
 padminīsadṛśī pattraiḥ | puṣpair api ca tādṛśī | 
 bhaṅge caiva bhavet kṣīraṃ | raktavarṇaṃ suśobhanam ||
                    (RA_12.123) 
 ākramya vāmapādena | paśyed gaganamaṇḍalam | 
 paśyec ca tārakāyuktaṃ | grahanakṣatramaṇḍalam | 
 lakṣayojanato devi | sā jñeyā sthalapadminī || (RA_12.124) 
 tasyāḥ pañcāṅgamādāya | haragaurīsamanvitam | 
 manaḥśilātālayuktaṃ | mākṣikeṇa samanvitam || (RA_12.125) 
 mardayet saptarātraṃ tu | tena śulvaṃ ca vedhayet | 
 sahasrāṃśena deveśi | viddhaṃ bhavati kāñcanam ||
                    (RA_12.126) 
 tasyāḥ pañcāṅgamādāya | pūrvoktavidhinā priye | 
 cārayet sūtarājaṃ tu | mūkamūṣāgataṃ dhamet || (RA_12.127) 
 mriyate mūṣikāmadhye | saṃkocena na saṃśayaḥ | 
 tenaiva sarvalohāni | sahasrāṃśena vedhayet || (RA_12.128) 
 athātaḥ sampravakṣyāmi | kumudinyā vidhiṃ priye | 
 bhittvā kāśmīripāṣāṇe | pūrṇimāyāṃ tu kārayet ||
                    (RA_12.129) 
 tasyāḥ pañcāṅgam ādāya | bhāvayet tu manaḥśilām | 
 kharpare dhārayitvā tu | bhāvayet tu punaḥ punaḥ ||
                    (RA_12.130) 
 kharpare drāvitaṃ nāgaṃ | tatkalkena yutaṃ kuru | 
 kāśmīradravatulyaṃ hi | jāyate kanakaṃ dhruvam ||
                    (RA_12.131) 
 citrakasya yathā grāhyaṃ | kathayāmi samāsataḥ ||
                    (RA_12.132) 
 citrakastrividho jñeyo | raktaḥ kṛṣṇo rasāyane | 
 śuklo vyādhipraśamane | śreṣṭho madhyaḥ kanīyasaḥ ||
                    (RA_12.133) 
 kṛṣṇaṃ raktaṃ sitaṃ vāpi | hemante noddharedbudhaḥ ||
                    (RA_12.134) 
 kṛṣṇacitrakamutpāṭya | gobhir nāghrātamīśvari | 
 kṣīramadhyasthitaṃ kṣīraṃ | kṛṣṇavarṇaṃ bhavet kṣaṇāt ||
                    (RA_12.135) 
 tasya pañcāṅgacūrṇena | pāradaṃ saha mardayet | 
 dhamec ca mūkamūṣāyāṃ | khoṭo bhavati tatkṣaṇāt ||
                    (RA_12.136) 
 raktāmbaradharo bhūtvā | raktamālyānulepanaḥ | 
 kṛṣṇapakṣe tu pañcamyāṃ | raktaśālyodanena tu | 
 baliṃ dattvā mahādevi | raktacitrakamuddharet ||
                    (RA_12.137) 
 raktacitrakacūrṇena | vaṅgas tāpais tribhis tribhiḥ | 
 sarvadoṣavinirmuktaḥ | stambhamāyāti tatkṣaṇāt ||
                    (RA_12.138) 
 tanmūlaṃ sūtakaṃ cāmle | kaṅguṇītailasevanāt | 
 ekaviṃśativāreṇa | śulvaṃ śuddhaṃ bhaviṣyati ||
                    (RA_12.139) 
 raktacitrakabhallāta- | tailaliptaṃ puṭena tu | 
 candrārkapattraṃ deveśi | jāyate hema śobhanam ||
                    (RA_12.140) 
 nāginīkandasūtendraṃ | raktacitrakasaṃyutam | 
 pattralepapramāṇena | candrārkaṃ kāñcanaṃ bhavet ||
                    (RA_12.141) 
 raktacitrakasaṃyukto | raso 'pi sarvado bhavet ||
                    (RA_12.142) 
 jyotiṣmatītailavidhiṃ | vakṣyāmi śṛṇu pārvati ||
                    (RA_12.143) 
 jyotiṣmatī nāma latā | yā ca kāñcanasaṃnibhā | 
 vallīvitānabahulā | hemavarṇaphalā śubhā || (RA_12.144) 
 āṣāḍhapūrvapakṣe tu | gṛhītvā bījamuttamam | 
 tilavat kvāthayitvā tu | hastaiḥ pādair athāpi vā | 
 tasya tailaṃ samādāya | kumbhe tāmramaye kṣipet ||
                    (RA_12.145) 
 tāpayed bhūgataṃ kumbhaṃ | kramādūrdhvaṃ tuṣāgninā | 
 ṣaṇmāse tu vyatikrānte | sa ghaṭaḥ kāñcanaṃ bhavet ||
                    (RA_12.146) 
 taṃ tu hemamayaṃ kṛtvā | tailamākṣikamiśritam | 
 prativāpe niṣiñcet tat | hema tāmrasamaṃ bhavet ||
                    (RA_12.147) 
 tathāca śatavedhi syād | vidyāratnamanuttamam ||
                    (RA_12.148) 
 dagdhārohāṃ pravakṣyāmi | rasabandhakarīṃ priye | 
 sparśavedhe tu sā jñeyā | sarvakāryārthasādhinī ||
                    (RA_12.149) 
 śastracchinnā mahādevi | dagdhā vā pāvakena tu | 
 prarohati kṣaṇāddivyā | dagdhā chinnā mahauṣadhī ||
                    (RA_12.150) 
 raktaṃ pītaṃ sitaṃ kṛṣṇaṃ | tasyāḥ puṣpaṃ prajāyate | 
 caṇakasyeva pattrāṇi | suprasūtāni lakṣayet || (RA_12.151) 
 sā sthitā gomatītīre | gaṅgāyām arbude girau | 
 ujjayinyā dakṣiṇato | vanānteṣu ca dṛśyate || (RA_12.152) 
 tasyāḥ kandarasaṃ divyaṃ | kṛṣṇarājisamanvitam | 
 tāmbūlena samaṃ kṛtvā | guṭikāṃ kārayed budhaḥ ||
                    (RA_12.153) 
 sarveṣāmeva lohānāṃ | drutānāṃ vahnimadhyataḥ | 
 sahasraṃ vedhayitvā tu | kāñcanaṃ kurute kṣaṇāt ||
                    (RA_12.154) 
 tathaiva mriyate sūtaḥ | kāntahemābhrasaṃyutaḥ | 
 kurute kāñcanaṃ divyaṃ | devābharaṇabhūṣaṇam ||
                    (RA_12.155) 
 kaṭutumbīti vikhyātāṃ | devi divyauṣadhīṃ śṛṇu ||
                    (RA_12.156) 
 tasyā bījāni saṃgṛhya | sūkṣmacūrṇāni kārayet ||
                    (RA_12.157) 
 ekaviṃśativārāṃstu | bhāvyaṃ dhātrīrasena tu | 
 payasā sahitenaiva | viśvabheṣajasaṃyutam || (RA_12.158) 
 bījaṃ yantre vinikṣipya | tailaṃ saṃgṛhya paṇḍitaḥ | 
 rasaṃ mūrchāpayet tena | cakramardena mardayet ||
                    (RA_12.159) 
 gopittaṃ śikhipittaṃ ca | kāṅkṣīkāsīsasaṃyutam | 
 tāratulyāni caitāni | sarveṣāṃ sūtakaḥ samaḥ ||
                    (RA_12.160) 
 meṣaśṛṅge nidhātavyaṃ | māsamekaṃ nirantaram | 
 lohadaṇḍena saṃsiktaṃ | sarvalohāni vedhayet ||
                    (RA_12.161) 
 gandhakaṃ lohadaṇḍena | ekaviṃśatibhāvitam | 
 yuktaṃ lohamanenaiva | jambīrarasasaṃyutam ||
                    (RA_12.162:1) 
 sabījaṃ sūtakopetam | andhamūṣāniveśitam | 
 bhūgataṃ māsamekaṃ tu | tāraṃ kāñcanatāṃ nayet ||
                    (RA_12.162:2) 
 dalasya bhāgamekaṃ tu | tārapañcakameva ca | 
 śulvasya pañcabhāgaṃ ca | bījasyaikaṃ ca yojayet ||
                    (RA_12.163) 
 ete dvādaśa bhāgāḥ syuḥ | sarvaṃ taddhārayet kṣitau | 
 sthānasyāsya niṣekaṃ tu | bhūdaṇḍena tu kārayet ||
                    (RA_12.164) 
 pañcaviṃśaddinānte tu | jāyate kanakottamam || (RA_12.165) 
 kṣīrakandavidhiṃ vakṣye | sarvasiddhikaraṃ param | 
 caturvarṇavidhaṃ tatra | raktakandaḥ praśasyate ||
                    (RA_12.166) 
 bhagnam etacchravet kṣīraṃ | raktavarṇaṃ suśobhanam ||
                    (RA_12.167) 
 meghānāṃ tu ninādena | saṃjātair upaśobhitaiḥ | 
 pattraiḥ snuhīsamaiḥ snigdhaiḥ | saptabhir hemasuprabhaiḥ | 
 bandhanaṃ rasarājasya | sarvasattvavaśaṃkaram ||
                    (RA_12.168) 
 tasya kṣīraṃ tu saṃgṛhya | tāraṃ nirvāpayed budhaḥ | 
 dhameddhavāgninā caiva | jāyate hema śobhanam ||
                    (RA_12.169) 
 tintiṇīpattraniryāsair | īṣattāmrarajoyutam | 
 mardayet pāradaṃ prājño | rasabandho bhaviṣyati ||
                    (RA_12.170) 
 toyamadhye vinikṣipya | guṭikā vajravad bhavet ||
                    (RA_12.171) 
 śākavṛkṣasya deveśi | niṣpīḍya rasamuttamam | 
 raktacandanasaṃyuktaṃ | sarvalohāni jārayet || (RA_12.172) 
 gandhapāṣāṇagandhena | āyase viniyojayet | 
 milanti sarvalohāni | dravanti salilaṃ yathā ||
                    (RA_12.173) 
 gandhakaṃ rasakaṃ tāpyaṃ | pāradaṃ raktacandanam | 
 rudantyā rasasaṃyuktaṃ | tāramāyāti kāñcanam ||
                    (RA_12.174) 
 śākavṛkṣasya niryāsaṃ | pattre tasya ca gālayet | 
 śigrumūlasya cūrṇaṃ tu | tadrasena vimardayet ||
                    (RA_12.175) 
 pralipya śulvapattrāṇi | puṭe kṣiptvā vipācayet | 
 taddrutaṃ kāñcanaṃ divyaṃ | bhavellakṣaṇasaṃyutam ||
                    (RA_12.176) 
 phalāni śākavṛkṣasya | paripakvāni saṃgṛhet | 
 tadrasena yutaṃ prājñaḥ | saptarātraṃ tu bhāvayet ||
                    (RA_12.177) 
 tadrasena samāyuktaṃ | mañjiṣṭhāmiśritaṃ tathā | 
 lepayet tārapattrāṇi | dhmātaṃ bhavati kāñcanam ||
                    (RA_12.178) 
 devadālyā mahauṣadhyā | vidhiṃ vakṣyāmi tatparam | 
 sā śvetā vyādhināśe ca | kṛṣṇā pītā rasāyane ||
                    (RA_12.179) 
 paurṇamāsyāṃ trayodaśyāṃ | rāhugraste divākare | 
 athavā kṛṣṇapañcamyām | imāṃ vidhivaduddharet ||
                    (RA_12.180) 
 devadālīphalaṃ devi | viṣṇukrāntā ca sūtakam | 
 mūrchayed bandhayet kṣipraṃ | śulvaṃ hema karoti ca ||
                    (RA_12.181) 
 devadālīphalaṃ mūlam | īśvarīrasa eva ca | 
 toyena marditaṃ kṛtvā | vaṅgaṃ stambhayati kṣaṇāt ||
                    (RA_12.182) 
 ataḥ paraṃ pravakṣyāmi | śvetaguñjāvidhiṃ priye ||
                    (RA_12.183) 
 kṛṣṇapakṣe caturdaśyām | aṣṭamyāṃ vā surārcite | 
 kapāle mṛttikāṃ nyasya | secayet salilena tu ||
                    (RA_12.184) 
 bījāni sitaguñjāyāḥ | puṣpayogena vāpayet | 
 vakṣyamāṇena mantreṇa | kuryāt saṃgrahaṇaṃ tathā ||
                    (RA_12.185) 
 namo bhagavati śvetavalli śvetaparvatavāsini sarvakāryāṇi kuru kuru apratihate
                    namo namaḥ svāhā | 
 anena manunā proktā | siddhirbhavati nānyathā | 
 ṣaṇmāsena tathā vallīṃ | mantrapūtena rakṣayet ||
                    (RA_12.186) 
 śuddhaśulvaṃ tu saṃgṛhya | mūṣāmadhye tu saṃsthitam | 
 tripañcapalasaṃkhyaṃ tu | karṣārdhasitaguñjayā ||
                    (RA_12.187) 
 sahaikatra bhavet tāraṃ | tasya gandhavivarjitam | 
 brahmarītisamāyuktaṃ | guñjācūrṇaṃ sahaikataḥ | 
 devānāṃ bhūṣaṇaṃ devi | jāyate hema śobhanam ||
                    (RA_12.188) 
 candrodakena deveśi | vakṣyāmi rasabandhanam ||
                    (RA_12.189) 
 śuklapakṣe pūrṇamāsyāṃ | dṛṣṭvā pūrṇendumaṇḍalam | 
 nirgacchanti mahīṃ bhittvā | candratoyānyanekadhā ||
                    (RA_12.190) 
 kānicinmṛttivarṇāni | rasena lavaṇāni tu | 
 kāniciccandratulyāni | vyomabhāsāni kānicit | 
 candravṛddhyābhivardheran | kṣīyeran tatkṣayeṇa tu ||
                    (RA_12.191) 
 dṛṣṭvā candrodakaṃ mantrī | paurṇamāsyāṃ viśeṣataḥ | 
 nirgacchati mahīṃ bhittvā | candravṛddhyā vivardhate ||
                    (RA_12.192) 
 kṣetrabandhaṃ purā kṛtvā | devamabhyarcya śaṃkaram | 
 caturdaśyāṃ ca tatkṣetraṃ | pūjayitvā vicakṣaṇaḥ | 
 ahorātroṣito bhūtvā | baliṃ tatra nivedayet || (RA_12.193) 
 pūrṇamāsyāṃ ca rātrau ca | gatvā tasya samīpataḥ | 
 candrodakaṃ tu saṃgṛhya | mantrayuktaṃ sumantritam | 
 āloḍya madhusarpirbhyāṃ | pibettat tu samāhitaḥ ||
                    (RA_12.194) 
 pītamātreṇa tenaiva | mūrchā bhavati tatkṣaṇāt | 
 candrodaye tato dṛṣṭe | kṣīraṃ tasya tu dāpayet | 
 saptarātraprayogeṇa | candravannirmalo bhavet ||
                    (RA_12.195) 
 ekaviṃśatirātreṇa | jīvedbrahmadinatrayam | 
 ekamāsaprayogeṇa | brahmāyuḥ sa bhavennaraḥ || (RA_12.196) 
 candrodakena gaganaṃ | rasaṃ hema ca mardayet | 
 mūṣāmadhyagataṃ dhmātaṃ | tatkṣaṇādguṭikā bhavet ||
                    (RA_12.197) 
 ayaṃ ca sparśamātreṇa | lohānyaṣṭau ca vedhayet ||
                    (RA_12.198) 
 tadrasena rasaṃ bhāvyaṃ | vajreṇa samajāritam | 
 catuḥṣaṣṭyaṃśataḥ piṇḍe | dviguṇe tu sahasrakam ||
                    (RA_12.199) 
 daśasaṃkalikābaddhaṃ | guñjāmātraṃ rasaṃ naraḥ | 
 trilohaveṣṭitaṃ vaktre | dhṛtvā cādṛśyatāṃ vrajet ||
                    (RA_12.200) 
 oṃ namo rudrāya daṃṣṭrotkaṭāya vighnanāśāya diśāṃ rakṣa rakṣa vidiśāṃ rakṣa rakṣa
                    rudro vijñāpayati huṃ phaṭ svāhā | 
 oṃ namo bhagavate rudrāya triśūlahastāya amṛtodbhavāya rakṣa rakṣa phaṭ svāhā
                    | 
 athātaḥ sampravakṣyāmi | kartarīrasabandhanam ||
                    (RA_12.201) 
 asurāṇāṃ samāyoge | krodhāviṣṭena cetasā | 
 sudarśanaṃ mahācakraṃ | preritaṃ muravairiṇā ||
                    (RA_12.202) 
 bhālapaṭṭāttatastasya | nipetuḥ svedabindavaḥ | 
 te bhūmau patitā divyāḥ | saṃjātāḥ kartarīrasaḥ ||
                    (RA_12.203) 
 rakṣārthaṃ sthāpitaṃ tatra | viṣṇunā ca sudarśanam | 
 cakratulyaṃ bhramatyetad | āyudhāni nikṛntati ||
                    (RA_12.204) 
 kurute garjitaṃ nādaṃ | dhūmaṃ jvālāṃ vimuñcati | 
 kartarī dṛṣṭimātreṇa | tathānyā śabdakartarī ||
                    (RA_12.205) 
 sā sparśakartarī chāyā- | kartarī dhūmakartarī | 
 sā jvālākartarī caiva | śaktirghorasya kartarī ||
                    (RA_12.206) 
 lokānāṃ tu hitārthāya | ghoraśaktir vyavasthitā | 
 rasarūpā mahāghorā | asiddhānāṃ tu chedinī || (RA_12.207) 
 tasyāḥ kṣetraṃ yadā gacchet | aghorāstraṃ japettadā | 
 punarghoraṃ nyasettatra | athāstraṃ vinyasedbudhaḥ ||
                    (RA_12.208) 
 anulomavilomena | dehe 'dhiṣṭhāpya kartarīm | 
 mudrayā mudrayet tāṃ tu | aghorāstreṇa yojitām ||
                    (RA_12.209) 
 dīpenārādhayet tāṃ tu | stambhayed dhūpanena ca | 
 viṣṭarāmudrayā tāṃ tu | sthānayogaṃ niyojayet ||
                    (RA_12.210) 
 kañcukī tu śilā krāntā | kumārī vajrakandakam | 
 yoṣidraktaṃ gavāṃ mūtraṃ | tilakaḥ sarvavaśyakṛt ||
                    (RA_12.211) 
 athātaḥ sampravakṣyāmi | viṣodarasabandhanam ||
                    (RA_12.212) 
 viṣodakaṃ viṣasamaṃ | ghṛtavac ca ghṛtodakam | 
 sitapītādivarṇāḍhyaṃ | tac ca devi rasottamam ||
                    (RA_12.213) 
 tatra gatvā vanoddeśe | smaredghorasahasrakam | 
 keśāḥ kṣiptāḥ sphuṭantyasmin | ātmacchāyā na dṛśyate ||
                    (RA_12.214) 
 tailaṃ ca golakākāraṃ | ghṛtaṃ caiva visarpati | 
 gandhakasya haredgandhaṃ | lavaṇāmlaṃ ca jāyate ||
                    (RA_12.215) 
 āptvā pālāśapattreṇa | kaṭukālābuke kṣipet | 
 viṣodakaṃ gandhakaṃ ca | harabījaṃ ca tatsamam ||
                    (RA_12.216) 
 ajākṣīreṇa piṣṭvā tu | śulvapattrāṇi lepayet | 
 tat puṭena ca deveśi | sindūrāruṇasaṃnibham | 
 śatāṃśenaiva deveśi | sarvalohāni vedhayet || (RA_12.217) 
 anena vidhinā devi | nāgaḥ sindūratāṃ vrajet | 
 sahasrāṃśena tasyaivaṃ | tāraṃ vedhaṃ pradāpayet ||
                    (RA_12.218) 
 raktaṃ pītaṃ tathā kṛṣṇam | uttarottarakāryakṛt ||
                    (RA_12.219) 
 tripalaṃ kāntapātre vā | pātre 'lābumaye 'pi vā | 
 gṛhītvā pūrvavat pattraiḥ | pālāśair veṣṭayed bahiḥ ||
                    (RA_12.220) 
 sthāpayed dhānyarāśau tu | divasānekaviṃśatim | 
 mahiṣīkṣīramadhye tu | bindumekaṃ tu sādhayet ||
                    (RA_12.221) 
 pāyasaṃ bhakṣayed yas tu | madhvājyena tu saṃyutam | 
 yāvaccūrṇapalaṃ devi | jīvettadbindusaṃkhyayā ||
                    (RA_12.222) 
 lāṅgalī gṛhadhūmaṃ ca | sindūraṃ rajanīdvayam | 
 meṣaśṛṅgīṃ ca śṛṅgīṃ ca | kṛṣṇonmattaṃ ca mārakam ||
                    (RA_12.223:1) 
 sabījaṃ sūtakaṃ caiva | viṣatoyena marditam | 
 viṣatoyena medhāvī | saptavārāṃś ca bhāvayet ||
                    (RA_12.223:2) 
 athavā bhāvayet tat tu | yāvaccūrṇaṃ tu tadbhavet | 
 tena nāgaṃ pratīvāpya | ṣoḍaśāṃśena sambhavet ||
                    (RA_12.224) 
 mūṣākhye veṇuyantre ca | trivāram api bhāvayet | 
 dhūmaṃ pariharet tasya | aṅgavyādhikaraṃ param ||
                    (RA_12.225) 
 sthāpayen nāgasindūraṃ | pātre 'lābumaye tataḥ | 
 taccūrṇaṃ tu śatāṃśena | tārapattrāṇi vedhayet ||
                    (RA_12.226) 
 viṣapānīyamādāya | yavāgau vartitaṃ śubham | 
 niṣiktaṃ tac ca varte 'yaṃ | tāraṃ bhavati śobhanam ||
                    (RA_12.227) 
 viṣapānīyamādāya | prakṣipec ca rasottame | 
 kunaṭīgandhapāṣāṇa- | viṣaṭaṅkaṇalāṅgalī ||
                    (RA_12.228:1) 
 naṣṭapiṣṭīkṛtaṃ khalle | tārapattrāṇi lepayet | 
 andhamūṣāgataṃ dhmātaṃ | nirbījaṃ kanakaṃ bhavet ||
                    (RA_12.228:2) 
 oṃ śrīnīlakaṇṭhāya ṭha ṭhaḥ | 
 asyāyutaṃ japet | 
 viṣatṛṇavidhiṃ vakṣye | samāhitamanāḥ śṛṇu || (RA_12.229) 
 gandhamākṣīkadaradaṃ | kunaṭyā rasasaṃyutam | 
 viṣatṛṇasamāyuktaṃ | mātuluṅgāmlamarditam || (RA_12.230) 
 etat kalkaṃ palamātraṃ | cauṣadhyā lepanaṃ kuru | 
 niryāse tu puṭaṃ kuryāt | trivāraṃ hema śobhanam ||
                    (RA_12.231) 
 saṃjīvanījalasyātha | vidhiṃ vakṣyāmi pārvati ||
                    (RA_12.232) 
 śukreṇārādhito devi | prāgahaṃ suravandite | 
 dānavānāṃ hitārthāya | mṛtānāṃ devasaṃgare || (RA_12.233) 
 mayā saṃjīvanī vidyā | dattā codakarūpiṇī | 
 tayā saṃjīvitā daityā | ye mṛtā devasaṃgare || (RA_12.234) 
 nikṣiptā martyaloke sā | samyak te kathayāmyaham ||
                    (RA_12.235) 
 asti martye mahāpuṇyā | pavitrā dakṣiṇāpathe | 
 nadī godāvarī nāma | prasiddhā jāhnavī yathā ||
                    (RA_12.236) 
 dakṣiṇe ca taṭe tasyāḥ | kadalīnagaraṃ param | 
 tasya dakṣiṇataḥ śailaḥ | sarvalokeṣu viśrutaḥ ||
                    (RA_12.237) 
 nāmnā kṛṣṇagiriśceti | dṛśyate sarvamaṅgale | 
 suprasiddhāmbikā nāma | grāmastasyāsti saṃnidhau ||
                    (RA_12.238) 
 tatrāpyudakamālokya | parīkṣyeta surārcite || (RA_12.239) 
 gṛhītvā śuṣkavaṃśaṃ tu | kṣipettoyasya madhyataḥ | 
 jāyate haritaṃ snigdham | ahorātreṇa niścitam | 
 muñcatyaṅkurapattrāṇi | dṛśyate tanmanoharam ||
                    (RA_12.240) 
 balipuṣpopahāreṇa | tato devīṃ samarcayet | 
 kṣetrādhipaṃ gaṇeśaṃca | caṇḍayonīśvaraṃ tathā ||
                    (RA_12.241) 
 tasya mantraṃ pravakṣyāmi | triṣu lokeṣu durlabham ||
                    (RA_12.242) 
 oṃ caṇḍāya pinākine śūlahastāya oṃ diśāṃ bandhaya vidiśāṃ bandhaya ṭhaṭhaḥ | 
 tilāṃś ca taṇḍulāṃścaiva | mantreṇānena sarṣapān | 
 saptābhimantritānkṛtvā | sādhako dikṣu nikṣipet ||
                    (RA_12.243) 
 kaṭukālābuke toyaṃ | kṛtarakṣaṃ samāhitaḥ | 
 gṛhītvā tatprayatnena | nijasthānaṃ samāśrayet ||
                    (RA_12.244) 
 oṃ namo 'mṛte 'mṛtarūpiṇi amṛtaṃ me kuru kuru evaṃ rudra ājñāpayati svāhā | 
 saptābhimantritaṃ kṛtvā | mantreṇānena tajjalam | 
 dinamekaṃ tathā sūtaṃ | svarṇamāṣadvayānvitam | 
 mardayet tena toyena | pibettat tu vicakṣaṇaḥ ||
                    (RA_12.245) 
 ekaviṃśatirātreṇa | kṣīrāhāro 'tha yatnataḥ | 
 jīvet kalpāyutaṃ sāgraṃ | kāmarūpo mahābalaḥ ||
                    (RA_12.246) 
 yojanānāṃ śataṃ gatvā | punareva nivartate | 
 avadhyaḥ sarvabhūtānāṃ | svec chācāraḥ sa khecaraḥ ||
                    (RA_12.247) 
 kanakaṃ pāradaṃ vyoma | samamekatra yojayet | 
 mardayet tena toyena | saptavāraṃ tu svedayet ||
                    (RA_12.248) 
 sa rasaḥ sarvalohāni | ṣaṣṭyaṃśena tu vedhayet ||
                    (RA_12.249) 
 athavā taṃ rasaṃ divyaṃ | madhunā saha bhakṣayet | 
 māsamātraprayogeṇa | jīvedbrahmadināyutam || (RA_12.250) 
 tasya mūtramalasvedaiḥ | śulvaṃ bhavati kāñcanam ||
                    (RA_12.251) 
 nirvāte toyamādāya | añjalitritayaṃ pibet | 
 pītamātre bhavenmūrchā | svāsthyaṃ syāt praharatrayāt ||
                    (RA_12.252) 
 ekaviṃśaddinānyevaṃ | kṣīrāhāro bhavet tataḥ | 
 aṣṭavarṣākṛtiḥ prājñaḥ | kāmarūpo mahābalaḥ || (RA_12.253) 
 paśyec chidrāṃ mahīṃ sarvāṃ | saptapātālasaṃyutām | 
 avadhyo devadaityānāṃ | kalpāyuś ca prajāyate ||
                    (RA_12.254) 
 athavodakamādāya | pāradaṃ ca manaḥśilām | 
 mardayet khallapāṣāṇe | naṣṭapiṣṭaṃ bhavet tataḥ ||
                    (RA_12.255) 
 svedayet saptarātraṃ tu | trilohena ca veṣṭayet ||
                    (RA_12.256) 
 antardhānaṃ kṣaṇādgacchet | vidyādharapatirbhavet | 
 siddhakanyāśatavṛto | yāvat kalpān caturdaśa ||
                    (RA_12.257) 
 dineṣu teṣu sarveṣu | dadyāc chālyodanaṃ ghṛtam | 
 payasā ca samāyuktaṃ | nityamevaṃ tu kārayet ||
                    (RA_12.258) 
 uṣṇodakavidhiṃ vakṣye | samāhitamanāḥ śṛṇu | 
 paśyed uṣṇodakaṃ yatra | vāsaṃ tatraiva kārayet ||
                    (RA_12.259) 
 asti godāvarī nāma | mahārāṣṭre 'tiviśrutā | 
 tasyā uttarabhāge tu | sahyādriḥ puṇyaparvataḥ ||
                    (RA_12.260) 
 tatra mātāpuraṃ nāma | prasiddhaṃ devatāgṛham | 
 tasmāduttarato devi | kampākhyaṃ nagaraṃ param ||
                    (RA_12.261) 
 tatra kampeśvaro devas | tatrāstyuṣṇodakaṃ dhruvam | 
 praṇītākhyā nadī tatra | snātvā vai sādhakottamaḥ | 
 paścāduṣṇodake kuṇḍe | vidhiṃ kuryād yathoditaḥ ||
                    (RA_12.262) 
 śarvarīm uṣitastatra | dhanavāṃś ca dine dine | 
 bhakṣayen māsamātraṃ tu | jīved varṣaśatāṣṭakam ||
                    (RA_12.263) 
 varṣamekaṃ prayuñjīta | jīvedvarṣāyutaṃ sukhī | 
 valīpalitanirmukto | bhogī caiva puraṃdaraḥ || (RA_12.264) 
 varṣamekaṃ pibet toyaṃ | jīvec candrārkatārakam | 
 tasya mūtrapurīṣeṇa | śulvaṃ bhavati kāñcanam ||
                    (RA_12.265) 
 uṣṇodakaṃ ca kāsīsaṃ | gandhapāṣāṇasaṃyutam | 
 caturthāṃśena rasakaṃ | daśabhāgaṃ vinikṣipet ||
                    (RA_12.266) 
 śulvaṃ ca mardayet sarvaṃ | naṣṭapiṣṭaṃ kṣaṇena tu | 
 tena lepitamātreṇa | śulvaṃ bhavati kāñcanam ||
                    (RA_12.267) 
 niṣiktaṃ tena toyena | prativāpaṃ daded budhaḥ | 
 śulvaṃ ca jāyate hema | taruṇādityavarcasam || (RA_12.268) 
 tajjalena niṣiktaṃ ca | hema bījārthasaṃyutam | 
 tāraṃ cānena mārgeṇa | niṣiktaṃ hematāṃ vrajet ||
                    (RA_12.269) 
 uṣṇodakena bhallātaṃ | tilapiṣṭaṃ ca bhakṣayet | 
 māsadvayaprayogeṇa | jīvedvarṣaśatatrayam || (RA_12.270) 
 rasagandhāśmarasakaṃ | tutthaṃ daradamākṣikam | 
 yāmamuṣṇāmbhasā ghṛṣṭaṃ | tārapattrāṇi lepayet ||
                    (RA_12.271) 
 dvivāraṃ tu dhameddevi | syāccaturdaśavarṇakam | 
 krameṇānena deveśi | śulvaṃ ṣoḍaśavarṇakam || (RA_12.272) 
 ekaikaṃ hematārāṃśaṃ | dvaṃdvaṃ kāntābhrayoḥ pṛthak | 
 uṣṇodakena saṃmardya | dhamanāt khoṭatāṃ vrajet ||
                    (RA_12.273) 
 tanmukhe dhārayen māsaṃ | vajrakāyo bhavennaraḥ | 
 taccūrṇaṃ yavamātraṃ tu | bhakṣayen madhusarpiṣā | 
 yāvat palaṃ tasya malaiḥ | śulvaṃ bhavati kāñcanam ||
                    (RA_12.274) 
 uṣṇodapācitān khādet | kulatthān kṣīrapo bhavet | 
 snānamuṣṇāmbhasā kuryāt | varṣādvarṣaśatāyuṣam ||
                    (RA_12.275) 
 kṣīramuṣṇodakaṃ kvāthaṃ | triphalāyāś ca pācayet | 
 pāyasaṃ kāntapātre tan | māsam ekaṃ tu bhakṣayet | 
 bhuktvā jīvet kalpaśataṃ | vaiṣṇavāyur bhavennaraḥ ||
                    (RA_12.276) 
 ataḥ paraṃ pravakṣyāmi | śailodakavidhiṃ priye | 
 kardamāpo mahīśailaṃ | śilaṃ ceti caturvidham ||
                    (RA_12.277) 
 kānicit kṣaṇavedhīni | dinavedhīni kānicit | 
 pakṣamāsādiṣaṇmāsa- | vedhanāni mahītale || (RA_12.278) 
 kṣiptaṃ yadā bhavet kāṣṭhaṃ | śailībhūtaṃ ca dṛśyate | 
 bahirantaś ca deveśi | vedhakaṃ tat prakīrtitam ||
                    (RA_12.279) 
 hiṅgulaṃ haritālaṃ ca | gandhakaṃ ca manaḥśilā | 
 eṣāṃ gandhāpahāraṃ yat | kurute tac ca vedhakam ||
                    (RA_12.280) 
 gandhakaṃ tālakaṃ caiva | toyapūrṇe ghaṭe kṣipet | 
 yadā tadbudbudākāraṃ | tadā śailodakaṃ bhavet | 
 anyathā veṣṭakaṃ devi | tadagrāhyaṃ nirarthakam ||
                    (RA_12.281) 
 śrīśaile śrīvanaprānte | paryaṅkākhye śilātale | 
 tatrasthaṃ kṣaṇavedhi syāt | nadībhagavatītaṭe | 
 ekāhe vedhakaṃ tatra | gokarṇe tu dinatrayam ||
                    (RA_12.282) 
 bhadrāṅge dinavedhi syāt | tristhalānte trivāsaram | 
 dhāreśvare pākṣikaṃ syāt | varṣāpuryāṃ dinaikataḥ ||
                    (RA_12.283) 
 brahmeśvare māsikaṃ syāt | vyāghrapuryāṃ tu vāsaram | 
 aghoreśe māsikaṃ tu | siṃhadvīpe tathā punaḥ | 
 dinamekaṃ brahmagirau | vindhye tu kṣaṇavedhakam ||
                    (RA_12.284) 
 vāsaraṃ mālyavanteṣu | kṣaṇavedhi śilodakam || (RA_12.285) 
 kiṣkindhyāparvate ramye | pampātīre tṛṇodakam | 
 tasya paścimato devi | yojanadvitaye punaḥ | 
 bhūśailamasti tatraiva | tridinaṃ vedhi parvate ||
                    (RA_12.286) 
 sahyācale pure devyāḥ | kṣīrakṣetrasya saṃnidhau | 
 śailodakaṃ koṭivedhi | durjadeśe 'pi vāsaram | 
 lakṣavedhi nṛsiṃhasya | nagare gokulābhidhe || (RA_12.287) 
 anyatra yatra tatrāpi | brahmaviṣṇuśivodbhavam | 
 amṛtaṃ tatra tatrāpi | vajrīkaraṇam uttamam || (RA_12.288) 
 tasyotpattiṃ pravakṣyāmi | yathā jānanti sādhakāḥ ||
                    (RA_12.289) 
 mahīṃ samuddhṛtavato | varāhasya kalevarāt | 
 yaḥ svedaḥ patitastasmāj | jātaṃ śailodakaṃ param ||
                    (RA_12.290) 
 tanmukhe kṣaṇikaṃ jātaṃ | kroḍadeśe tu vāsaram | 
 bāhubhyāṃ tryahavedhi syāt | māsavedhi tu pārśvayoḥ | 
 ṣaṇmāsamaparāṅge ca | sarvaṃ samaphalaṃ bhavet ||
                    (RA_12.291) 
 aghorāstreṇa tatkṣetra- | rakṣāṃ kṛtvā diśāṃ balim | 
 dattvā lakṣaṃ japitvā tu | gṛhṇīyādamṛtaṃ param ||
                    (RA_12.292) 
 śaradgrīṣmavasanteṣu | hemante vā surārcite | 
 āyase tāmrapātre vā | pātre 'lābumaye 'thavā | 
 śailāmbupalamaṣṭau tu | palaṃ kṣīrasya nikṣipet ||
                    (RA_12.293) 
 kṣīrāvaśeṣaṃ saṃkvāthya | trisaptāhaṃ pibennaraḥ | 
 jīved varṣasahasraṃ tu | valīpalitavarjitaḥ || (RA_12.294) 
 athavāṣṭapalaṃ kṣīraṃ | palaikenāmbunā yutam | 
 kṣīrāvaśeṣaṃ seveta | pūrvoktaṃ labhate phalam ||
                    (RA_12.295) 
 kulatthāṣṭaguṇaṃ vāri | pacedaṣṭāvaśeṣitam | 
 caturguṇena tenājyaṃ | pācayed dhṛtaśeṣitam || (RA_12.296) 
 lihyānmadhusamopetaṃ | trisaptāhaṃ bṛhaspatiḥ | 
 māsena śāstrasampattiṃ | jñātvā devi balābalam | 
 dvir aṣṭavarṣakākāraḥ | sahasrāyur na saṃśayaḥ ||
                    (RA_12.297) 
 avaśiṣṭakulatthaṃ tu | pādāṃśaṃ madhusarpiṣā | 
 bhakṣayed varṣam ekaṃ tu | māsenāyutajīvitaḥ ||
                    (RA_12.298) 
 tatsiddhatailenābhyaṅgaṃ | mardanaṃ cāpi kārayet | 
 māsamekaṃ tato mardyaṃ | dehasiddhiṃ karoti ca ||
                    (RA_12.299) 
 pāmāvicarcikādadru- | kuṣṭhāni sahasā jayet | 
 valīpalitanirmuktaḥ | sahasrāyuś ca jāyate || (RA_12.300) 
 yaḥ pibet prātarutthāya | śailāmbuculukatrayam | 
 ṣaṇmāsāt syāt sahasrāyur | valīpalitavarjitaḥ ||
                    (RA_12.301) 
 athavā sūtakaṃ devi | vāriṇā saha mardayet | 
 māsenaikena deveśi | naṣṭapiṣṭaṃ bhaviṣyati || (RA_12.302) 
 māsamātraṃ samaśnīyāt | sa bhavedajarāmaraḥ || (RA_12.303) 
 athavā taṃ rasaṃ hemnā | hemabhasma tato balī | 
 mardayet tena toyena | dhāmayet khadirāgninā ||
                    (RA_12.304) 
 guṭikā sundarī nāma | sarvāyudhanivāraṇī | 
 kartā hartā svayaṃ siddho | jīvec candrārkatārakam ||
                    (RA_12.305) 
 kunaṭī cābhramākṣīkaṃ | hema tāraṃ tathaiva ca | 
 tat sarvaṃ payasā kṣīrair | madyaṃ pācyaṃ dinatrayam | 
 māsamātraprayogeṇa | valīpalitavarjitaḥ || (RA_12.306) 
 atha tenodakenaiva | kṣīrārdhaṃ pāyasaṃ pacet | 
 māsamātraprayogeṇa | valīpalitanāśanam || (RA_12.307) 
 paktvā tenāmbhasā pathyāḥ | ṣaṣṭiṃ trīṇi śatāni ca | 
 madhu saṃyojya bhāṇḍasthaṃ | bhūmau sarvaṃ nidhāpayet ||
                    (RA_12.308) 
 dine dine tathaikaikaṃ | bhakṣayet prātarutthitaḥ | 
 valīpalitanirmukto | jīvedvarṣasahasrakam || (RA_12.309) 
 śailībhūtaṃ kulatthaṃ vā | bhakṣayen madhusarpiṣā | 
 ṣaṇmāsena prāśanena | jīvedvarṣasahasrakam || (RA_12.310) 
 kūṣmāṇḍaṃ māritaṃ kṛtvā | yāni kāni phalāni ca | 
 jale kṣiptāni lohāni | śailībhūtāni bhakṣayet | 
 kṣīrāhāraś ca jīrṇānte | vajrakāyo bhavennaraḥ ||
                    (RA_12.311) 
 tenodakena saṃmardya | abhrakaṃ kvāthayet priye | 
 kaṭutrayayutaṃ khādet | jīvedvarṣasahasrakam ||
                    (RA_12.312) 
 athavā rasakarṣaikaṃ | tajjalena tu mardayet | 
 iṅgudīphalamadhyasthaṃ | tacchailodakamadhyagam | 
 kālena triguṇenaiva | kāṭhinyaṃ tasya jāyate ||
                    (RA_12.313) 
 ṣaṇmāsaṃ tanmukhe dhāryaṃ | vajrakāyaṃ karoti ca | 
 daśanāgasamaprāṇo | devaiḥ saha ca modate || (RA_12.314) 
 gṛhītvā triphalāṃ tatra | śailavāriṇi nikṣipet | 
 yadā bhavati tacchailaṃ | gṛhītvā cūrṇayet tataḥ ||
                    (RA_12.315) 
 kāntajīrṇarasaṃ tena | sārdhaṃ ghṛtamadhuplutam | 
 bhakṣayed varṣamekaṃ tu | tataḥ kṣīrāśano bhavet ||
                    (RA_12.316) 
 udayādityasaṃkāśo | medhāvī priyadarśanaḥ | 
 nīlakuñcitakeśaś ca | jīvec candrārkatārakam ||
                    (RA_12.317) 
 pāradaṃ haritālaṃ ca | śilā mākṣikameva ca | 
 daradaṃ ca viṣaṃ caiva | sarvamekatra kārayet ||
                    (RA_12.318) 
 mardayet khallapāṣāṇe | mātuluṅgarasena ca | 
 golakaṃ kārayitvā tu | vārimadhye nidhāpayet ||
                    (RA_12.319) 
 tena tāraṃ ca śulvaṃ ca | kāñcanaṃ bhavati dhruvam ||
                    (RA_12.320) 
 upayuñjīta māsaikaṃ | valīpalitavarjitaḥ | 
 sahasraṃ jīvitaṃ tasya | mahābalaparākramaḥ || (RA_12.321) 
 śailībhūtāṃ haridrāṃ tu | taccūrṇavāpamātrataḥ | 
 hematvaṃ labhate nāgo | bālārkasadṛśaprabham ||
                    (RA_12.322) 
 śailodake vinikṣipya | bhūśaile kardame 'pi vā | 
 jñātvā kālapramāṇena | bandhayet pāradaṃ tataḥ ||
                    (RA_12.323) 
 raktakṣārayutaṃ dhmātaṃ | suvarṇaṃ samasāritam | 
 śatāṃśena tu lohānāṃ | sarveṣāṃ hemakārakam || (RA_12.324) 
 dvitīyasāraṇāṃ prāpya | bhakṣayen madhusarpiṣā | 
 tatkālaṃ cittajātānām | ūrdhvaṃ bhavati cānilaḥ ||
                    (RA_12.325) 
 kālajñānaṃ bhavet tasya | jīvedayutapañcakam ||
                    (RA_12.326) 
 dvitīyasāraṇāṃ prāpya | sahasrāṃśena vidhyati | 
 taṃ khoṭaṃ dhārayed vaktre | divyatvaṃ labhate dhruvam ||
                    (RA_12.327) 
 nicule kakubhe caiva | kiṃśuke madhuke 'pi vā | 
 iṅgudīphalamadhye vā | rajanīdvayamadhyataḥ || (RA_12.328) 
 pāradaṃ gandhakaṃ caiva | mardayet gulikākṛti | 
 pācayed dinamekaṃ tu | hemnā saṃveṣṭya dhārayet ||
                    (RA_12.329) 
 triphalāvyoṣakalkena | veṣṭayitvā prayatnataḥ | 
 pādena kanakaṃ dattvā | pāradaṃ tatra yojayet | 
 kṣipec chailāmbumadhyasthaṃ | gulikā vajravadbhavet ||
                    (RA_12.330) 
 pūrvavat sāraṇā kāryā | pūrvavat siddhidā bhavet | 
 dhāryamāṇā mukhe sā tu | sahasrāyuṣkarī bhavet ||
                    (RA_12.331) 
 dvitīyasāraṇāyogād | ayutaṃ vedhayet tu sā | 
 dhāryamāṇā mukhe seyam | ayutāyuḥpradā bhavet ||
                    (RA_12.332) 
 tṛtīyasāraṇāyogāj | jāyate lakṣavedhinī | 
 taṃ khoṭaṃ dhārayed vaktre | lakṣāyurjāyate naraḥ ||
                    (RA_12.333) 
 caturthīṃ sāraṇāṃ prāpya | koṭivedho na saṃśayaḥ | 
 koṭyāyurjīvitaṃ tasya | khecaratvaṃ ca labhyate ||
                    (RA_12.334) 
 pañcabhir daśakoṭiḥ syāt | ṣaḍbhiḥ koṭiśataṃ bhavet | 
 yāvaccandrārkajīvitvam | anantabalavīryavān || (RA_12.335) 
 dadāti saptamīṃ sāpi | sāraṇāṃ guṭikā parā | 
 khecarī nāma vikhyātā | bhairaveṇa pracoditā ||
                    (RA_12.336) 
 yas tu tadrājikāmātraṃ | māsamekaṃ tu bhakṣayet | 
 vajradehaḥ sa siddhaḥ syāt | divyastrījanavallabhaḥ | 
 krīḍate khecarair bhogaiḥ | svec chayā śivatāṃ vrajet ||
                    (RA_12.337) 
 nānāvidhaphalaṃ ca syāt | tadrasair bījatailataḥ | 
 tadbaddhaṃ pāradaṃ caiva | guṭikāṃ śṛṇu sundari ||
                    (RA_12.338) 
 śuddhabaddharasendras tu | gandhakaṃ tatra jārayet | 
 triguṇe gandhake jīrṇe | tena hema tu kārayet ||
                    (RA_12.339) 
 kārayed bhasma sūtaṃ tu | kāñcanaṃ tatra sūtakam | 
 tadbhasma sūtake jāryaṃ | rasendrasya same samam ||
                    (RA_12.340) 
 tena sūtakajīrṇena | vajraratnaṃ tu jārayet | 
 tadvajraṃ jāyate bhasma | sindūrāruṇasaṃnibham ||
                    (RA_12.341) 
 tadbhasma jārayate sūte | triguṇe tu surārcite | 
 hāṭake sārayet taṃ tu | guṭikāṃ tena kārayet ||
                    (RA_12.342) 
 trilohāveṣṭitaṃ taṃ tu | mukhe prakṣipya sādhakaḥ | 
 naṣṭacchāyo bhavet so 'yam | adṛśyo devadānavaiḥ ||
                    (RA_12.343) 
 tat kṣaṇād vedhayed devi | sarvalohāni kāñcanam | 
 bahuvarṣasahasrāṇi | nirvalīpalito bhavet || (RA_12.344) 
 śūlinaṃ śaktisaṃyuktaṃ | ratnādiguṇabhūṣitam | 
 vaktre kare ca bibhṛyāt | sarvāyudhanivāraṇāt ||
                    (RA_12.345) 
 vyoma mākṣikasattvaṃ ca | tārāmātraṃ surāyudham | 
 vaikrāntaṃ tālakaṃ sūtaṃ | ratnādiguṇabhūṣitam ||
                    (RA_12.346) 
 guṭikā sā varārohe | madhuratrayasaṃyutā | 
 vaktrasthā nāśayet sākṣāt | palitaṃ nātra saṃśayaḥ | 
 śivaśaktiś ca deveśi | ratnādiśivagā yathā || (RA_12.347) 
 hema tāraṃ tathā bhānuṃ | samabhāgāni kārayet | 
 strīrajo vyāghramadhyasthaṃ | padmasūtreṇa veṣṭayet ||
                    (RA_12.348) 
 secayet tat tathāveṣṭya | guhyasthāne nidhāpayet | 
 raṇe rājakule dyūte | divye kāmye jayo bhavet | 
 yanmukhe caiva tadgolaṃ | sa sarvarañjako bhavet ||
                    (RA_12.349) 
 vaikrāntābhrakakāntaṃ tu | sasyakaṃ tu surāyudham | 
 vibhītakādisambhūta- | kāñcikasya samaṃ bhavet ||
                    (RA_12.350) 
 rājāvartaṃ tataḥ sūte | yojayet pādayogataḥ | 
 kumārīrasasaṃghṛṣṭā | kṛtaikā guṭikā śubhā | 
 rogamṛtyujarā hanti | vaktrasthā nātra saṃśayaḥ ||
                    (RA_12.351) 
 pañcatāraṃ varārohe | sūtakaṃ dvayameva ca | 
 trayo gaganabhāgāḥ syur | ekaikaṃ hemakāntayoḥ ||
                    (RA_12.352) 
 ardhaśulvavidhānena | guṭikāmarasundari | 
 akṣayo hy ajaraścaiva | bhavet tena mahābalaḥ | 
 sarvarogavinirmukto | jīvedvaktre vidhāraṇāt ||
                    (RA_12.353) 
 bhasmasūtapalaikaṃ ca | mṛtakāntapalaṃ tathā | 
 mākṣikasya palaṃ caiva | śilājatupalaṃ punaḥ ||
                    (RA_12.354) 
 palamekaṃ viḍaṅgasya | pathyācūrṇapalaṃ tathā | 
 ekīkṛtyātha tat sarvaṃ | madhvājyena tu peṣayet ||
                    (RA_12.355) 
 guṭikāḥ kārayed devi | ṣaṣṭyadhikaśatatrayam | 
 ekaikaṃ bhakṣayen nityaṃ | varṣamekaṃ nirantaram ||
                    (RA_12.356) 
 jīvedvarṣasahasrāṇi | rudratulyo mahābalaḥ || (RA_12.357) 
 ataḥ paraṃ pravakṣyāmi | rasabhasmarasāyanam | 
 vijñeyaṃ niṣparīhāraṃ | sākṣāddivyauṣadhaṃ param ||
                    (RA_12.358) 
 āmalakyādi kāntaṃ ca | pāradaṃ ca manaḥśilām | 
 vākucīsaptabhāgaṃ ca | kṣīriṇīrasapeṣitam | 
 meghanādarasopetaṃ | mūkamūṣāgataṃ puṭet || (RA_12.359) 
 māṣaṃ trimāṣaṃ triguṇaṃ | bhakṣayet tu krameṇa tu | 
 varṣatrayaparaṃ devi | pādaniṣkārdhakaṃ kramāt ||
                    (RA_12.360) 
 ṣaṭ saptāṣṭau ca varṣāṇi | kramān niṣkapramāṇataḥ | 
 bhuñjīta sa ca divyānnaṃ | jarāvairūpyavarjitaḥ ||
                    (RA_12.361) 
 kiṃcit kāñcanasaṃyuktaṃ | niṣkaṃ niṣkārdhameva ca | 
 yo bhakṣayet tribhirvarṣaiḥ | sarvavyādhīn jayatyalam ||
                    (RA_12.362) 
 aṣṭavarṣe sahasrāyuḥ | dvādaśe lakṣavedhakaḥ | 
 ṣoḍaśe vatsare devi | divyarūpaḥ sa jāyate || (RA_12.363) 
 śatapalam abhayānām akṣadhātryos tathaiva | kvathitajalaśatāṣṭau
                    bhāgamaṣṭāvaśeṣam | 
 ghṛtamadhusitayāḍhyaṃ vyoṣacitraṃ daśāṃśaṃ | rasaphalarasasiddhaṃ lohajīrṇaṃ
                    mṛtaṃ ca || Ras_12.364 || 
 girijatusamamabhraṃ kāntabhṛṅgaṃ viḍaṅgaṃ | rasasahitasubhāvyaṃ taṇḍulair
                    divyamukhyaiḥ | 
 ahimarakṛtakalkaṃ lohapātrasthamāṣaṃ | tridinatanususiddhaṃ kalkametadvariṣṭham
                    || Ras_12.365 || 
 lihati śayanakāle vāmanetrāvasevī | ghananibiḍasumadhyo mattamātaṃgadarpaḥ | 
 vigatasakaladoṣaḥ sarvadigdivyacakṣuḥ | madana iva sukāntiḥ kāminīnāṃ pravīraḥ ||
                    Ras_12.366 || 
 jaladalavavapuṣmān kuñcitānīlakeśaḥ | suragururiva śuddhaḥ satkaviścitrakārī
                    | 
 vṛṣabhagativiceṣṭaḥ snigdhagambhīraghoṣaḥ | suragaja iva loke śrāntihantāśu
                    nityam || Ras_12.367 || 
 prabhavati khalu loke somatārārkajīvī | kamalasadanasuśrīr nyāyaśāstrādivettā
                    | 
 sujanasamayapātā dharmadīkṣānumātā | hariharamagabhīraḥ sūryasomābdhidhīraḥ ||
                    Ras_12.368 || 
 kāntahemaravicandramabhrakaṃ | golakaṃ nihitamiṅgudīphale | 
 śailavārivarasiddhagolakaṃ | sundaraṃ hy amararañjakaṃ śubham
                    || (RA_12.369) 
 kāntahemaravicandram abhrakaṃ | vajraratnam ahirājagolakam | 
 kṣiptam āmalakakāṣṭhakoṭare | bhūmiśailanihitaṃ samuddhṛtam | 
 śailatāṃ gatamathāhitaṃ mukhe | vajrakāyakaram alpavāsaraiḥ ||
                    (RA_12.370) 
 tālahemavaraśulbasūtakaiḥ | golakaṃ varaṇakāṣṭhayantritam | 
 śailavārikṛtasundarīrasaṃ | khecarīti guṭikā nigadyate ||
                    (RA_12.371) 
 śailāmbunikṣiptapalāśabījaṃ | śailīkṛtaṃ kṣaudraghṛtena khādet | 
 triḥsaptarātraṃ dinamekamekaṃ | sahasrajīvī vijayī naraḥ syāt
                    || (RA_12.372) 
 sūtakaṃ cābhrakaṃ caiva | vajrīkṣīrasamanvitam | 
 hāṭakena samāyuktaṃ | guṭikā khecarī bhavet || (RA_12.373) 
 karañjaphalamadhyasthaṃ | sūtakaṃ tatra nikṣipet | 
 ghṛtaśailāmbumadhyasthaṃ | sahasrāyuḥ prayacchati ||
                    (RA_12.374) 
 tinduke dvisahasrāyuḥ | jambīre trisahasrakam | 
 mātuluṅge ca nāraṅge | catuḥpañcasahasrakam || (RA_12.375) 
 rambhāphale ṣaṭsahasraṃ | panase saptasaṃkhyakam | 
 vibhītakaphale caiva | daśasāhasrasaṃkhyakam ||
                    (RA_12.376) 
 nārikele mahābhāge | sahasrāṇi caturdaśa | 
 triṃśatsahasraṃ padme ca | lakṣamāmalake punaḥ ||
                    (RA_12.377) 
 abhrapattradrave kvātham | ahorātraṃ śilodake | 
 tasmāt tu coddhṛtaṃ sūtaṃ | mṛtyudāridryanāśanam ||
                    (RA_12.378) 
 sāraṇākramayogena | navīnaṃ jāyate vapuḥ | 
 rase rasāyane caiva | lakṣavedhī na saṃśayaḥ ||
                    (RA_12.379) 
 kardamaṃ ca kumāryāś ca | rasena kṛtagolakam | 
 dhamanāt patate sattvaṃ | mukhe tad dhārayen naraḥ / 
 ṣaṇmāsena prayogeṇa | hy ajarāmaratāṃ vrajet ||
                    (RA_12.380) 
 srotoñjanayutaṃ dhmātaṃ | sattvaṃ pāradamiśritam | 
 taṃ khoṭaṃ dhārayed vaktre | adṛśyo bhavati dhruvam ||
                    (RA_12.381) 
 yasya yo vidhir āmnāta | udakasya śivāgame | 
 rasenaiva tu kāle tu | kuryād eva rasāyanam || (RA_12.382) 
 
 
 
                13

                 śrīdevyuvāca / (RA_13.1.1) 
 deva tvaṃ pāradendrasya proktā me bālajāraṇā / (RA_13.1.2) 
 ataḥ paraṃ samācakṣva samyagbaddhasya jāraṇām //
                    (RA_13.1.3) 
 śrībhairava uvāca / (2.1) 
  yā pūrvaṃ varṇitā seyamadhamā bālajāraṇā / (2.2) 
 uttamā durlabhā caiva śrūyatāṃ baddhajāraṇā // (RA_13.2.3) 
 abaddhaṃ jārayed yas tu jīryamāṇaḥ kṣayaṃ vrajet /
                    (RA_13.3.1) 
 baddhasya jīryate grāso jīrṇasya ca mukhaṃ bhavet //
                    (RA_13.3.2) 
 sumukho nirmukho dhatte sampūrṇottamalakṣaṇe / (RA_13.4.1) 
 sāmānyo 'gnisahatvena mahāratnāni jārakaḥ // (RA_13.4.2) 
 sāmānyaḥ prathamaṃ kāryaḥ sagrāsas tu susaṃmataḥ / (5.1) 
 vasudehakaro devi sāmānyo hi bhavedayam // (RA_13.5.2) 
 grāsahīnas tu yo baddho divyasiddhikaro bhavet // (RA_13.6) 
 uttamo mūlabandhas tu madhyamaṃ rasabandhanam / (7.1) 
 adhamaḥ pākabandhaḥ syādevaṃ trividhabandhanam //
                    (RA_13.7.2) 
 mūlabandhana mūlabandhas tu yo bandho vāsanābandha ucyate /
                    (8.1) 
 syāc catuḥṣaṣṭimūlebhyaḥ kiṃcin mūlena bandhanam //
                    (RA_13.8.2) 
 prāṇyaṅgamasurādīnāṃ mūlāṅgaṃ devatāmatam / (RA_13.9.1) 
 pāṣāṇaṃ caiva siddhānāṃ mānuṣāṇāṃ ca pūjitam //
                    (RA_13.9.2) 
 piṇḍikādrutisaṃkocais trividhaṃ bandhanaṃ bhavet /
                    (RA_13.10.1) 
 divyābhiroṣadhībhiś ca prāguktaṃ śuddhabandhanam //
                    (10.2) 
 kṣaṇabandha drutibhirbadhyate sūtaḥ kṣaṇabandha udāhṛtaḥ //
                    (11) 
 abhrakaṃ harabījaṃ ca ṣoḍaśāṃśena kāñcanam / (12.1) 
 dhmātaṃ prakāśamūṣāyāṃ śodhayet kācaṭaṅkaṇaiḥ //
                    (RA_13.12.2) 
 dakṣiṇāvartitaṃ dhmātaṃ harabījena melakam / (RA_13.13.1) 
 mūṣāṃ tyaktvā varārohe tiṣṭhate baddhavadrasaḥ //
                    (RA_13.13.2) 
 raktikārdhārdhamātreṇa parvatānapi vedhayet /
                    (RA_13.14.1) 
 bhakṣaṇāttasya deveśi rudratulyo bhavennaraḥ /
                    (RA_13.14.2) 
 krīḍate saptalokeṣu śivatulyaparākramaḥ // (RA_13.14.3) 
 drutimelana mit divyauṣadhis drutīnāṃ melanaṃ devi
                    divyauṣadhiparaṃ śṛṇu // (15) 
 vajrakandaṃ lāṅgalī ca uccāṭena samanvitam / (RA_13.16.1) 
 abhrakaṃ kramate śīghram anyathā nāsti saṃkramaḥ //
                    (16.2) 
 melana von druti und rasa
                    kṛṣṇāguruśaṅkhanābhīrasonasitarāmaṭhaiḥ / (17.1) 
 nārīkusumapālāśabījatailasamanvitaiḥ / (RA_13.17.2) 
 soṣṇair milanti kvathitā drutayaḥ sakalā rasaiḥ //
                    (RA_13.17.3) 
 sarvadvandvamelāpana mākṣikaṃ ca viṣaṃ guñjā ṭaṅkaṇaṃ
                    strīrajastathā / (18.1) 
 strīstanyena viliptaṃ ca sarvadvaṃdvāni melayet //
                    (RA_13.18.2) 
 loha-, drutimelāpana jīvāhivyomapāṣāṇaiḥ
                    kroṣṭujihvāsubhāvitam / (19.1) 
 krāmaṇaṃ sarvalohānāṃ drutīnām api melakam //
                    (RA_13.19.2) 
 koṭivedhirasa aśvasya lālā laśunamārdrakaṃ nimbapallavam /
                    (20.1) 
 ṭaṅkaṇaṃ ca rasaṃ vyoma vajraṃ cāpi praveśayet //
                    (RA_13.20.2) 
 abhraṃ hemadrutiṃ sūtaṃ trayamekatra melayet /
                    (RA_13.21.1) 
 krāmaṇena tu mūṣāyāṃ lepaṃ dattvā vicakṣaṇaḥ /
                    (RA_13.21.2) 
 tuṣakarṣvagninā bhūmau svedena milati kṣaṇāt //
                    (RA_13.21.3) 
 śatavedhī bhavet so'yamāratāre ca śulvake / (RA_13.22.1) 
 tasya madhye tathā deyā abhrahemadrutiḥ punaḥ //
                    (RA_13.22.2) 
 tuṣakarṣvagninā svedyaṃ yāvat sūtāvaśeṣitam /
                    (RA_13.23.1) 
 sahasravedhī sa bhavet nātra kāryā vicāraṇā //
                    (RA_13.23.2) 
 saṃkalaiḥ saṃkalair bandhe vedhaṃ daśaguṇottaram /
                    (RA_13.24.1) 
 saptasaṃkalikābaddhaḥ koṭivedhī mahārasaḥ // (RA_13.24.2) 
 śarīrārthaṃ yadā bhakṣet guñjāmātraṃ vicakṣaṇaḥ /
                    (RA_13.25.1) 
 trikaṭutriphalāyuktaṃ ghṛtena madhunā saha / (RA_13.25.2) 
 jīrṇe jīrṇe tu saṃgrāhyaṃ yāvat syādaṣṭaraktikāḥ //
                    (25.3) 
 śatādikoṭiparyantaṃ saṃkalair yo hato rasaḥ /
                    (RA_13.26.1) 
 jīvet tena pramāṇena vajravallī yathā rasaḥ //
                    (RA_13.26.2) 
 Erlangen von viṣṇutva durch drutis
                     hemābhraśulbadrutibhiḥ pāradastu samanvitaḥ / (27.1) 
 vedhayet pūrvayogena bhakṣayet sarvayogataḥ /
                    (RA_13.27.2) 
 labhate vaiṣṇavaṃ sthānaṃ viṣṇutulyaparākramaḥ //
                    (RA_13.27.3) 
 stambhana verschiedener Metalle
                     ārābhrahemadrutayaḥ pāradena samanvitāḥ / (28.1) 
 vaṅgasya prativāpena śatāṃśe stambhanaṃ dhruvam //
                    (RA_13.28.2) 
 tīkṣṇamāraṃ tathā hema pāradena samanvitam / (RA_13.29.1) 
 nāgasya prativāpena śatāṃśe stambhanaṃ bhavet //
                    (RA_13.29.2) 
 tīkṣṇaṃ ghoṣaṃ tathā tāraṃ pāradena samanvitam /
                    (RA_13.30.1) 
 vaṅgasya prativāpena stambhanaṃ syāc chatāṃśataḥ //
                    (30.2) 
 evaṃ hi drutiyogās tu vijñātavyā vidhānataḥ /
                    (RA_13.31.1) 
 anena drutiyogena dehalohakaro rasaḥ // (RA_13.31.2) 
 
 
                14

                 śrībhairava uvāca / (1.1) 
 punar anyaṃ pravakṣyāmi vajrabandhaṃ sureśvari //
                    (RA_14.1.2) 
 rasabandhana, -jāraṇa mit strīrajas gandhakaṃ bhakṣayen nārī
                    dinānāmekaviṃśatim / (2.1) 
 tadrajo rasarājasya bandhane jāraṇe hitam // (RA_14.2.2) 
 vajrabhasma tu bhāgaikaṃ bhāgāḥ śuddharasās trayaḥ / (3.1) 
 dvipadī rajasāmardya yāvat tat kalkatāṃ gatam //
                    (RA_14.3.2) 
 pādāṃśena suvarṇasya pattralepaṃ tu kārayet // (RA_14.4) 
 vyomavallīrasaṃ kāntaṃ ṭaṅkaṇaṃ ca sucūrṇitam /
                    (RA_14.5.1) 
 abhrakamaṣṭamāṃśena khalle kṛtvā vimardayet // (RA_14.5.2) 
 naṣṭapiṣṭaṃ catuṣkaṃ tadandhayitvā puṭettataḥ /
                    (RA_14.6.1) 
 andhamūṣāgataṃ dhmātaṃ krāmaṇena samanvitam / (RA_14.6.2) 
 khoṭas tu jāyate devi śatavedhī mahārasaḥ // (RA_14.6.3) 
 sauvīraṃ ṭaṅkaṇaṃ kācaṃ dattvā dattvā viśodhayet /
                    (RA_14.7.1) 
 ajīrṇe milite hemnā samāvartas tu jāyate // (RA_14.7.2) 
 ekottarakrame vṛddhyā saṃkalaiḥ krāmayet tataḥ // (RA_14.8) 
 saṃkalikā ekaguṇena sūtena ekā saṃkalikocyate / (9.1) 
 triguṇena tu sūtena dvitīyā saṃkalī bhavet // (RA_14.9.2) 
 ṣaḍguṇena tu sūtena tṛtīyā saṃkalī bhavet / (RA_14.10.1) 
 daśaguṇena sūtena caturthī saṃkalī bhavet // (RA_14.10.2) 
 pañcadaśaguṇeneśi pañcamī saṃkalī bhavet / (RA_14.11.1) 
 ekaviṃśadguṇeneśi ṣaṣṭhī saṃkalikā matā // (RA_14.11.2) 
 aṣṭāviṃśadguṇeneśi saptamī saṃkalī smṛtā / (RA_14.12.1) 
 ṣaṭtriṃśadguṇasambaddhā bhavet saṃkalikāṣṭamī //
                    (RA_14.12.2) 
 pañcacatvāriṃśadguṇaiḥ saṃkalī navamī matā / (RA_14.13.1) 
 pañcapañcāśadguṇena daśamī saṃkalī smṛtā // (RA_14.13.2) 
 evaṃ ca kramavṛddhyāsya saṃkalīdaśabandhanam // (RA_14.14) 
 vedhitva prathame daśavedhī syāt śatavedhī dvitīyake /
                    (15.1) 
 tṛtīye sahasravedhī ca caturthe 'yutavedhakaḥ //
                    (RA_14.15.2) 
 pañcame lakṣavedhī syāt daśalakṣaṃ tu ṣaṣṭhake /
                    (RA_14.16.1) 
 saptame koṭivedhī ca daśakoṭi tathāṣṭame // (RA_14.16.2) 
 dhūmāvaloko navame daśame śabdavedhakaḥ / (RA_14.17.1) 
 saṃkalaiḥ saṃkalair baddho vedho daśaguṇo bhavet //
                    (17.2) 
 daśasaṃkalikābaddhaḥ śabdavedhī mahārasaḥ / (RA_14.18.1) 
 yathā lohe tathā dehe kramate nātra saṃśayaḥ //
                    (RA_14.18.2) 
 vedhayet tatpramāṇena dhātūṃś caiva śarīrakam /
                    (RA_14.19.1) 
 kārayed guṭikāṃ divyāṃ badarāsthipramāṇataḥ // (19.2) 
 mahākālīṃ pūjayitvā dhārayet satataṃ budhaḥ /
                    (RA_14.20.1) 
 tasya mantraṃ pravakṣyāmi tridaśair api durlabham //
                    (20.2) 
 praṇavo bhuvaneśībījaṃ lakṣmībījaṃ tataḥ param //
                    (RA_14.21) 
 oṃ hrīṃ śrīṃ kālikā kāli mahākāli māṃsaśoṇitabhojini /
                    (22.1) 
 hrīṃ hrīṃ huṃ raktakṛṣṇamukhe devi rasasiddhiṃ dadasva me //
                    (22.2) 
 śrīṃ hrīṃ aiṃ ramā śaktiś ca tārākhyo mantro'yaṃ sarvasiddhidaḥ
                    // (23) 
 pūjayitvā tato devīṃ siddhacakraṃ viśeṣataḥ /
                    (RA_14.24.1) 
 tāṃ kṣiped vaktramadhye tu guṭikāṃ divyarūpiṇīm //
                    (RA_14.24.2) 
 śatavedhena yā baddhā rasena guṭikā priye / (RA_14.25.1) 
 māsamekaṃ tu vaktrasthā jīveccaiva yugāvadhi //
                    (RA_14.25.2) 
 tathā sahasravedhena yā baddhā guṭikā śubhā /
                    (RA_14.26.1) 
 māsadvayaṃ tu vaktrasthā jīveccandrārkatārakam //
                    (RA_14.26.2) 
 daśasahasravedhena baddhā ca guṭikā yadi / (RA_14.27.1) 
 śakratulyaṃ tadāyuḥ syāt tribhir māsair varānane //
                    (27.2) 
 lakṣavedhena yā baddhā guṭikā divyarūpiṇī / (RA_14.28.1) 
 caturmāsaṃ tu vaktrasthā brahmāyuṣaṃ prayacchati //
                    (28.2) 
 daśalakṣeṇa yā baddhā guṭikā divyarūpiṇī / (RA_14.29.1) 
 pañcamāsaṃ tu vaktrasthā viṣṇutulyāyuṣaṃ labhet //
                    (RA_14.29.2) 
 koṭivedhena yā baddhā guṭikā divyarūpiṇī / (RA_14.30.1) 
 ṣaṇmāsaṃ saṃsthitā vaktre sākṣādvai rudratāṃ nayet //
                    (30.2) 
 śatakoṭiprabhedena guṭikā divyarūpiṇī / (RA_14.31.1) 
 saptamāsaṃ tu vaktrasthā sa labhedaiśvaraṃ padam //
                    (31.2) 
 dhūmāvalokane baddhā guṭikā śivarūpiṇī / (RA_14.32.1) 
 aṣṭamāsaṃ tu vaktrasthā īśānasya phalaṃ labhet //
                    (RA_14.32.2) 
 śabdavedhena yā baddhā guṭikā śivarūpiṇī / (RA_14.33.1) 
 navamāsaṃ tu vaktrasthā sa bhavedvyāpako naraḥ //
                    (RA_14.33.2) 
 navasaṃkalikābaddhaḥ svayambhurvā maheśvaraḥ /
                    (RA_14.34.1) 
 kartā hartā svayaṃ bhoktā śāpānugrahakārakaḥ //
                    (RA_14.34.2) 
 sarvajñaḥ sarvakartā ca sūkṣmarūpo nirañjanaḥ /
                    (RA_14.35.1) 
 icchayā kurute sṛṣṭimicchayā saṃharejjagat //
                    (RA_14.35.2) 
 svacchandagamano bhūtvā viśvarūpo bhavennaraḥ /
                    (RA_14.36.1) 
 pūjyate sarvadevaiś ca brahmaviṣṇumaheśvaraiḥ //
                    (RA_14.36.2) 
 punar anyaṃ pravakṣyāmi vajrabandhaṃ sudurlabham //
                    (RA_14.37) 
 vajrabandha samāṃśaṃ bhakṣaṇaṃ hema śuddhasūtena kārayet /
                    (38.1) 
 mṛtavajraṃ palāṃśena mardayed dvipadīrasaiḥ //
                    (RA_14.38.2) 
 prāgvaccheṣaṃ purājātaṃ haṃsapādyā vimarditam /
                    (RA_14.39.1) 
 bhāvitaṃ puṭitaṃ ratnaiḥ pūrvavat saphalaṃ bhavet //
                    (39.2) 
 vajrabaddho bhavet siddho devadānavadurjayaḥ /
                    (RA_14.40.1) 
 caturviṃśatisiddhānāṃ nāyakaḥ sarvasiddhidaḥ //
                    (RA_14.40.2) 
 vajracūrṇasamaṃ sūtaṃ haṃsapādyā vimardayet / (41.1) 
 puṭitvā mārayet taṃ tu punas tulyaṃ rasaṃ kṣipet //
                    (41.2) 
 dhmātaḥ khoṭo bhavatyāśu śodhitaḥ kācaṭaṅkaṇaiḥ /
                    (RA_14.42.1) 
 yāvacchakrodayaprakhyo jāyate sa rasaḥ priye //
                    (RA_14.42.2) 
 vajrasattvaṃ ca gaganaṃ rasaṃ hema ca melayet /
                    (RA_14.43.1) 
 amaratvamavāpnoti vaktrasthena surādhipe // (RA_14.43.2) 
 jārayitvā rasaṃ taddhi punas tenaiva jārayet / (44.1) 
 koṭivedhī na saṃdeho vaktrasthaḥ khecaraṃ padam //
                    (RA_14.44.2) 
 vedhayet tatpramāṇena dhātuṃ caiva śarīrakam /
                    (RA_14.45.1) 
 kārayed guṭikāṃ divyāṃ vajrasiddhena kāñcane // (45.2) 
 anena kramayogena yāvacchakyaṃ tu mārayet / (RA_14.46.1) 
 tadbhasmasūtakaṃ devi sarvaroganibarhaṇam // (RA_14.46.2) 
 lohadehakrāmakaguṭikā hemnā ca sārayitvādau candrārkaṃ
                    lepayet tataḥ / (47.1) 
 dvātriṃśāṃśena hemārdhaṃ mātrikābhyadhikaṃ bhavet //
                    (47.2) 
 badarāsthipramāṇena kārayed guṭikāṃ budhaḥ / (RA_14.48.1) 
 yathā lohe tathā dehe kramate nānyathā kvacit //
                    (RA_14.48.2) 
 rasabandhana vajreṇa dvaṃdvitaṃ hema kāntaśulvakayojitam /
                    (49.1) 
 rañjayet saptavārāṇi taṃ khoṭaṃ sūkṣmacūrṇitam //
                    (RA_14.49.2) 
 bhāvitaṃ strīrajasyeva guñjāpañcamitaṃ yutam /
                    (RA_14.50.1) 
 bhūrjapattre niveśyātha baddhvā vastreṇa poṭalīm /
                    (RA_14.50.2) 
 svedayed devadeveśi yāvad bhavati golakam // (RA_14.50.3) 
 lāṅgalī jīvakaś caiva mustāyuktendravāruṇī / (RA_14.51.1) 
 eteṣāṃ nikṣipet piṇḍe vajragolaṃ tu veṣṭayet //
                    (RA_14.51.2) 
 mūṣāmadhye tu nikṣipya andhayitvā prayatnataḥ /
                    (RA_14.52.1) 
 bhūmau mūṣāṃ vinikṣipya puṭaṃ mūrdhni pradāpayet //
                    (52.2) 
 anenaiva pradānena bandhameti mahārasaḥ // (RA_14.53) 
 golakaṃ dhārayed vaktre varṣamekaṃ yadi priye /
                    (RA_14.54.1) 
 jīvet kalpasahasrāṇi yathā nāgo mahābalaḥ // (RA_14.54.2) 
 varṣair dvādaśabhiḥ sākṣāt rudrarūpas tu jāyate /
                    (RA_14.55.1) 
 gātrasya tasya prasvedāt aṣṭau lohās tu kāñcanam //
                    (55.2) 
 Entfernen von grauen Haaren durch vajrabhasma
                     vajrabhasma tathā sūtaṃ kāñcanena samanvitam / (56.1) 
 vaktrasthaṃ kurute yas tu so 'bdāt palitavarjitaḥ //
                    (56.2) 
 khoṭa aus abhraka usw. -> Langlebigkeit
                     kṛṣṇābhrakasya sattvaṃ ca tāraṃ tāmraṃ ca hāṭakam / (57.1) 
 mākṣikaṃ kāntatīkṣṇaṃ ca samabhāgāni kārayet //
                    (RA_14.57.2) 
 andhamūṣāgataṃ dhmātaṃ khoṭo bhavati tatkṣaṇāt /
                    (RA_14.58.1) 
 taṃ khoṭaṃ sūkṣmacūrṇaṃ tu drutasūtena golakam //
                    (RA_14.58.2) 
 mṛtavajrasya bhāgaikaṃ bhāgāś catvāri golakam /
                    (RA_14.59.1) 
 mardayet taptakhallena bhasmībhavati sūtakaḥ //
                    (RA_14.59.2) 
 mārayed bhūdhare yantre saptasaṃkalikākramāt /
                    (RA_14.60.1) 
 guñjāmātraṃ tu tadbhasma madhvājyena tu lehayet //
                    (RA_14.60.2) 
 saṃvatsaraprayogeṇa hy ayutāyur bhavennaraḥ /
                    (RA_14.61.1) 
 valīpalitanirmukto mahābalaparākramaḥ // (RA_14.61.2) 
  tadbhasmapalam ekaṃ tu palaikaṃ gandhakasya ca / (62.1) 
 andhamūṣāgataṃ dhmātaṃ khoṭo bhavati tatkṣaṇāt //
                    (RA_14.62.2) 
 jīvet kalpasahasrāṇi yathānaṅgo mahābalaḥ / (RA_14.63.1) 
 tasya mūtrapurīṣeṇa lohānyaṣṭau ca kāñcanam //
                    (RA_14.63.2) 
  taṃ khoṭaṃ rañjayet paścāt vaṅgābhrakakapālinā / (64.1) 
 rañjayet saptavārāṇi bhavet kuṅkumasaṃnibham //
                    (RA_14.64.2) 
 hemnā saha samāvartya sāraṇātrayasāritam / (RA_14.65.1) 
 sahasrāṃśena tenaiva sarvalohāni vedhayet // (RA_14.65.2) 
  kṛṣṇābhrakasya sattvaṃ ca tāraṃ tāmraṃ ca hāṭakam /
                    (66.1) 
 tīkṣṇaṃ ca baddhasūtaṃ ca mākṣikaṃ ca samanvitam //
                    (66.2) 
 andhamūṣāgataṃ dhmātaṃ khoṭo bhavati tatkṣaṇāt /
                    (RA_14.67.1) 
 hemnā saha samāvartya sāraṇātrayasāritam // (RA_14.67.2) 
 śatāṃśena tu tenaiva śulvavedhaṃ pradāpayet /
                    (RA_14.68.1) 
 jāyate kanakaṃ divyaṃ devābharaṇabhūṣaṇam // (RA_14.68.2) 
  baddhasūtasya bhāgaikaṃ bhāgaikaṃ pannagasya ca / (69.1) 
 hāṭakasya ca bhāgaikaṃ bhāgaikaṃ cābhrakāntayoḥ //
                    (RA_14.69.2) 
 ekīkṛtya tu taddhāmyaṃ rase jīrṇe tu jārayet /
                    (RA_14.70.1) 
 śatāṃśena tu tenaiva śulvavedhaṃ pradāpayet //
                    (RA_14.70.2) 
 baddhasūtasya bhāgaikaṃ bhāgaikaṃ kuṭilasya ca / (71.1) 
 andhamūṣāgataṃ dhmātaṃ khoṭo bhavati tatkṣaṇāt //
                    (RA_14.71.2) 
 tasya khoṭasya bhāgaikaṃ bhāgaikaṃ gandhakasya ca /
                    (72.1) 
 andhamūṣāgataṃ dhmātaṃ yāvad vaṅgāvaśeṣitam //
                    (RA_14.72.2) 
 anena kramayogena vaṅgaṃ nirvāpya ṣaḍguṇam / (RA_14.73.1) 
 anena kramayogena vahennāgaṃ ca ṣaḍguṇam // (RA_14.73.2) 
 tadrasaṃ rañjayetpaścāt tīkṣṇaśulvakapālinā /
                    (RA_14.74.1) 
 rañjayet tat prayatnena yāvat kuṅkumasaṃnibham //
                    (RA_14.74.2) 
 hemnā saha samāvartya sāraṇātrayasāritam / (RA_14.75.1) 
 śatāṃśe vedhayet śulvaṃ divyaṃ hema prajāyate //
                    (RA_14.75.2) 
 punar anyaṃ pravakṣyāmi dravasaṃskāram uttamam // (76) 
 rañjayet śuddhakanakaṃ tīkṣṇaśulvakapālinā / (RA_14.77.1) 
 pakvabījasya bhāgaikaṃ bhāgaikaṃ drutasūtakam /
                    (RA_14.77.2) 
 mardayen madhyamāmlena golakaṃ bhavati kṣaṇāt //
                    (RA_14.77.3) 
 mṛtavajrasya bhāgaikaṃ bhāgāś catvāri golakam /
                    (RA_14.78.1) 
 mardayet taptakhallena bhasmībhavati sūtakam //
                    (RA_14.78.2) 
 mārayed bhūdhare yantre saptasaṃkalikākramāt /
                    (RA_14.79.1) 
 tadbhasma tu punaḥ paścāt madhyamāmlena mardayet //
                    (79.2) 
 puṭaṃ dadyāt prayatnena ṣaṣṭyādhikaśatatrayam /
                    (RA_14.80.1) 
 tadbhasma jāyate divyaṃ sindūrāruṇasaṃnibham //
                    (RA_14.80.2) 
 tenaiva vedhayet tāraṃ sahasrāṃśena kāñcanam /
                    (RA_14.81.1) 
 mṛtavajrasya bhāgaikaṃ bhāgāḥ ṣoḍaśa sūtakam // (81.2) 
 devadālīśaṅkhapuṣpīrasena marditaṃ kramāt / (RA_14.82.1) 
 mārayed bhūdhare yantre bhasmībhavati tatkṣaṇāt //
                    (RA_14.82.2) 
 phūtkārāṇāṃ sahasreṇa dhāmyamāno na gacchati /
                    (RA_14.83.1) 
 īdṛśaṃ bhasmasūtaṃ ca dehe lohe ca yojayet //
                    (RA_14.83.2) 
 Einsatz dieses bhasmasūtas f￼r śulbavedha
                     tadbhasmapalam ekaṃ tu palam ekaṃ tu gandhakam / (84.1) 
 andhamūṣāgataṃ dhmātaṃ khoṭo bhavati tatkṣaṇāt //
                    (RA_14.84.2) 
 taṃ khoṭaṃ rañjayet paścāt kāpālikramayogataḥ /
                    (RA_14.85.1) 
 sāraṇātrayayogeṇa śulvavedhaṃ pradāpayet // (RA_14.85.2) 
 melana von bhasmasūta und nāga bhasmasūtapalaikaṃ ca palaikaṃ
                    pannagasya ca / (86.1) 
 puṭena jāyeta bhasma sindūrāruṇasaṃnibham // (RA_14.86.2) 
 tadbhasma tu punaḥ paścād gopittena tu mardayet /
                    (RA_14.87.1) 
 tāmrapātreṇa tat kṛtvā mardayellohamuṣṭinā //
                    (RA_14.87.2) 
 mṛdvagninā tataḥ pācyaṃ yāvannāgena melanam // (RA_14.88) 
 mit diesem Produkt: śulba -> kanaka
                     tadbhasmabhāgamekaṃ tu bhāgaikaṃ hemagolakam / (89.1) 
 ekīkṛtyātha saṃmardya krāmaṇena sahaikataḥ //
                    (RA_14.89.2) 
 tārāriṣṭaṃ tu tenaiva sahasrāṃśena kāñcanam /
                    (RA_14.90.1) 
 anena kramayogeṇa vaṅgabhasma prajāyate // (90.2) 
 sahasrāṃśena tenaiva śulvavedhaṃ pradāpayet /
                    (RA_14.91.1) 
 tacchulvaṃ jāyate tāraṃ śaṅkhakundendusaṃnibham //
                    (RA_14.91.2) 
 śulbavedha mit mṛtapārada śvetābhrakasya sattvaṃ ca
                    kāntākāntaṃ tathāyasam / (92.1) 
 vaṅgaṃ tāraṃ tathā śvetaṃ vaikrāntaṃ ca kadambakam //
                    (92.2) 
 andhamūṣāgataṃ dhmātaṃ khoṭaṃ kundendusaṃnibham /
                    (RA_14.93.1) 
 taṃ khoṭaṃ sūkṣmacūrṇaṃ tu drutasūtena golakam //
                    (RA_14.93.2) 
 mṛtavajrasya bhāgaikaṃ bhāgāś catvāri golakam /
                    (RA_14.94.1) 
 mardayet taptakhallena bhasmībhavati sūtakaḥ //
                    (RA_14.94.2) 
 mārayed bhūdhare yantre saptasaṃkalikākramāt /
                    (RA_14.95.1) 
 tataś ca jāyate bhasma śaṅkhakundendusaṃnibham //
                    (RA_14.95.2) 
 tadbhasma palamekaṃ tu palamekaṃ tu gandhakam /
                    (RA_14.96.1) 
 andhamūṣāgataṃ dhmātaṃ khoṭo bhavati tatkṣaṇāt //
                    (RA_14.96.2) 
 tāreṇa ca samāvartya sāraṇātrayasāritam / (RA_14.97.1) 
 sahasrāṃśena tenaiva śulvavedhaṃ pradāpayet //
                    (RA_14.97.2) 
 vaṅgavedha mit sūtabhasma (1) tīkṣṇasūtapalānyaṣṭau
                    drutasūtapalāṣṭakam / (98.1) 
 mardayet taptakhallena kuṣṭhachallīrasena ca //
                    (RA_14.98.2) 
 tatkṣaṇājjāyate piṇḍaṃ tīkṣṇena saha golakam /
                    (RA_14.99.1) 
 mardayet taptakhallena bhasmībhavati tatkṣaṇāt //
                    (RA_14.99.2) 
 mārayed bhūdhare yantre saptasaṃkalikākramāt /
                    (RA_14.100.1) 
 ṣoḍaśāṃśena tenaiva vaṅgavedhaṃ pradāpayet //
                    (RA_14.100.2) 
 tadbhasmapalamekaṃ tu palaikaṃ gandhakasya ca / (101.1) 
 andhamūṣāgataṃ dhmātaṃ khoṭo bhavati tatkṣaṇāt //
                    (101.2) 
 tasya khoṭasya bhāgaṃ ca tīkṣṇacūrṇaṃ ca tatsamam /
                    (102.1) 
 dvau bhāgau drutasūtasya sarvam ekatra mardayet //
                    (102.2) 
 taptakhalle tu saṃmardya golako bhavati kṣaṇāt /
                    (RA_14.103.1) 
 mārayed bhūdhare yantre saptasaṃkalikākramāt //
                    (RA_14.103.2) 
 tat sarvaṃ jāyate bhasma śaṅkhakundendusaṃnibham /
                    (104.1) 
 tadbhasma kārayet khoṭaṃ tīkṣṇena dvaṃdvitaṃ saha //
                    (104.2) 
 anena kramayogeṇa saptasaṃkalikākramāt / (RA_14.105.1) 
 tadbhasma jārayet paścāt sāraṇātrayasāritam //
                    (RA_14.105.2) 
 lakṣāṃśena tu tenaiva vaṅgavedhaṃ pradāpayet /
                    (RA_14.106.1) 
 bhasmasūtapalaikaṃ tu śuddhaṃ vaṅgaṃ pralepayet //
                    (106.2) 
 mardayed āyase pātre vaṅgaṃ tu mriyate kṣaṇāt /
                    (RA_14.107.1) 
 śulbavedha mit mṛtavaṅga dvipalaṃ mṛtavaṅgasya
                    tāracūrṇapaladvayam // (107.2) 
 dvipalaṃ gandhakaṃ dadyāt palaikaṃ ṭaṅkaṇasya ca /
                    (108.1) 
 andhamūṣāgataṃ dhmātaṃ khoṭo bhavati tatkṣaṇāt //
                    (108.2) 
 palaikaṃ khoṭacūrṇasya palaikaṃ drutasūtakam /
                    (RA_14.109.1) 
 mardayen mātuluṅgāmlaiḥ golako bhavati kṣaṇāt //
                    (RA_14.109.2) 
 ṣoḍaśāṃśena tenaiva śulvavedhaṃ pradāpayet /
                    (RA_14.110.1) 
 vaṅgasthāne dadennāgaṃ tārasthāne tu kāñcanam //
                    (RA_14.110.2) 
 tārāriṣṭavedha pūrvavat kramayogeṇa rasaṃ khoṭaṃ tu kārayet
                    / (111.1) 
 taṃ khoṭaṃ sūkṣmacūrṇaṃ tu drutasūtena golakam //
                    (111.2) 
 ṣoḍaśāṃśena tenaiva tārāriṣṭaṃ tu vedhayet // (RA_14.112) 
 mṛtavaṅgapalaikaṃ tu palaikaṃ sūtakasya ca /
                    (RA_14.113.1) 
 sattvacūrṇapalaikaṃ tu trayamekatra melayet //
                    (RA_14.113.2) 
 mardayen mātuluṅgāmlaiḥ golako bhavati kṣaṇāt //
                    (RA_14.114) 
 vaṅgastambhana mit mṛtavajra mṛtavajrasya bhāgaikaṃ bhāgāś
                    catvāri golakam / (115.1) 
 ekatra mardayet khalle oṣadhīdravasaṃyutam //
                    (RA_14.115.2) 
 mārayed bhūdhare yantre puṭānāṃ saptakena tu /
                    (RA_14.116.1) 
 tat sarvaṃ jāyate bhasma vajrasyaiva prabhāvataḥ //
                    (116.2) 
 sāmudraṃ triphalaṃ devi bhasmamadhye pradāpayet /
                    (117.1) 
 ekīkṛtyātha saṃmardya vajrīkṣīre dinatrayam //
                    (RA_14.117.2) 
 viśvāmitrakapālasthaṃ puṭaṃ dadyāt tu bhūdhare /
                    (RA_14.118.1) 
 tat sarvaṃ jāyate bhasma śaṅkhakundendusaṃnibham //
                    (118.2) 
 tenaiva yavamātreṇa vaṅgaṃ stambhayati kṣaṇāt /
                    (RA_14.119.1) 
 vaṅgaṃ tāraṃ tathā sattvaṃ samasūtena golakam // (119.2) 
 anena kramayogeṇa mārayec ca pṛthak pṛthak /
                    (RA_14.120.1) 
 tat sarvaṃ jāyate bhasma vajrasyaiva prabhāvataḥ //
                    (120.2) 
 siddharasa (?) bhasmasūtapalaikaṃ ca vaṅgabhasmapaladvayam /
                    (121.1) 
 dve pale mṛtatārasya sattvabhasmapaladvayam //
                    (RA_14.121.2) 
 śaṅkhacūrṇapalaṃ pañca sāmudrasya palāṣṭakam /
                    (RA_14.122.1) 
 ṭaṅkaṇasya palānyaṣṭau sarvam ekatra mardayet //
                    (RA_14.122.2) 
 vajrīkṣīreṇa saṃpeṣya puṭaṃ dadyāccaturdaśa /
                    (RA_14.123.1) 
 eṣa siddharasaḥ sākṣāt durlabhastridaśair api //
                    (RA_14.123.2) 
 vaṅgaṃ tu drāvayet paścāt bhāṇḍe caiva tu mṛnmaye /
                    (124.1) 
 siddhaṃ bhasma bhavellohaśalākena ca cālayet //
                    (RA_14.124.2) 
 vāpayec ca prayatnena yāvat kaṭhinatāṃ vrajet /
                    (RA_14.125.1) 
 andhamūṣāgataṃ dhmātaṃ tāraṃ bhavati śobhanam //
                    (RA_14.125.2) 
 Herstellung von gutem Silber durch Beimischung von Zinn
                     kadācit puṭite tāre punarvaṅgaṃ pradāpayet / (126.1) 
 pattre dāhe kaṣe chede tattāraṃ śāśvataṃ bhavet //
                    (126.2) 
 stambhitaṃ tat tu golaṃ ca ṣoḍaśāṃśasamanvitam / (127.1) 
 mṛtavajrasya bhāgaikam ekatraiva tu mardayet //
                    (RA_14.127.2) 
 devadālī śaṅkhapuṣpī tadrasena tu mardayet /
                    (RA_14.128.1) 
 mārayed bhūdhare yantre puṭānāṃ saptakena tu //
                    (RA_14.128.2) 
 tadbhasma tu punaḥ paścāt dīpayantreṇa pācayet //
                    (RA_14.129) 
 vaṅgastambhana mit bhasmasūta bhasmasūtapalaikaṃ ca
                    śvetābhrakapaladvayam / (130.1) 
 śaṅkhacūrṇapalaikaṃ tu palaikaṃ ṭaṅkaṇasya ca /
                    (RA_14.130.2) 
 ekīkṛtyātha tat sarvaṃ vajrīkṣīreṇa peṣayet //
                    (RA_14.130.3) 
 āraṇyopalakaiḥ paścāt puṭaṃ dadyāc caturdaśa /
                    (RA_14.131.1) 
 raso'yaṃ yavamātreṇa vaṅgaṃ stambhayati kṣaṇāt //
                    (131.2) 
 nāgavedha mit mṛtasūta kṛṣṇābhrakapalaikaṃ tu dve pale
                    mṛtasūtakam / (132.1) 
 gandhakasya palaṃ caikam ekīkṛtyātha mardayet //
                    (RA_14.132.2) 
 mardyamānaṃ prayatnena golakaṃ bhavati kṣaṇāt //
                    (RA_14.133) 
 mṛtavajrasya bhāgaikaṃ caturbhāgaṃ ca golakam /
                    (RA_14.134.1) 
 mardayet praharaikaṃ tu bhasmībhavati sūtakaḥ //
                    (RA_14.134.2) 
 āraṇyagomayenaiva puṭaṃ dadyāt tu bhūdhare /
                    (RA_14.135.1) 
 anena kramayogeṇa saptasaṃkalikāṃ kuru // (RA_14.135.2) 
 śatāṃśena tu tenaiva nāgavedhaṃ pradāpayet /
                    (RA_14.136.1) 
 taṃ khoṭaṃ rañjayet paścāt śulvābhrakakapālinā //
                    (136.2) 
 punas taṃ rañjayet paścāt tīkṣṇaśulvakapālinā /
                    (RA_14.137.1) 
 punas taṃ rañjayet paścāt nāgābhrākakapālinā //
                    (RA_14.137.2) 
 hemnā saha samāvartya sāraṇātrayasāritam / (RA_14.138.1) 
 sahasrāṃśena tenaiva śulvavedhaṃ pradāpayet //
                    (RA_14.138.2) 
 jāyate kanakaṃ divyaṃ devābharaṇam uttamam // (RA_14.139) 
 candrārkarañjana mit vajrabhasma vajrabhasma snuhīkṣīre
                    puṭitaṃ daśabhiḥ puṭaiḥ / (140.1) 
 tattulyaṃ mardayet sūtaṃ devadālyā rasaiḥ puṭet //
                    (140.2) 
 tattulyaṃ ca puṭettīkṣṇaṃ triphalāyā rasena tu /
                    (RA_14.141.1) 
 tattulyaṃ puṭayen nāgamahimārāṭarūṣakaiḥ //
                    (RA_14.141.2) 
 hemavarṇapradaṃ taddhi viṃśatyaṃśena yojitam /
                    (RA_14.142.1) 
 catuḥṣaṣṭyaṃśakenedaṃ śuddhatāraṃ ca rañjayet //
                    (RA_14.142.2) 
 aṣṭamāṃśena tenaiva nāgapattrāṇi lepayet / (RA_14.143.1) 
 puṭayen mārayen nāgaṃ sindūrāruṇasaṃnibham //
                    (RA_14.143.2) 
 tattulyaṃ mārayed dhema kāñcanārarase puṭet /
                    (RA_14.144.1) 
 tattulyaṃ mārayecchulvaṃ gṛhakanyārasena ca //
                    (RA_14.144.2) 
 paścādamlena puṭayed yāvat sindūrasaṃnibham /
                    (RA_14.145.1) 
 candrārkaṃ rañjayet tena śatāṃśena tu vedhayet //
                    (145.2) 
 sabījaṃ bījavarjaṃ vā vajreṇa saha sūtakam / (146.1) 
 tadbhasma mardayet paścāt svarṇapattrarasena tu //
                    (146.2) 
 tenaiva vedhayecchulvaṃ śulvaṃ tāre tu yojayet //
                    (RA_14.147) 
 vajreṇa dvaṃdvayed dhema hemnā ca dvaṃdvayed rasam /
                    (148.1) 
 rasena dvaṃdvayed dehaṃ sa deho hy ajarāmaraḥ //
                    (RA_14.148.2) 
 sarvadvandvamelāpana kadalīkandasauvīraṃ kaṇṭakārīrasaplutam
                    / (149.1) 
 krāmaṇaṃ sarvadhātūnāṃ sarvadvaṃdveṣu melanam //
                    (RA_14.149.2) 
 hemadvandva timirasya tu pañcāṅgaṃ mārjārībījasaṃyutam /
                    (150.1) 
 ekīkṛtyātha saṃmardya vajraṃ tenaiva vedhayet //
                    (RA_14.150.2) 
 vajramūṣāgataṃ dhmātaṃ hemadvaṃdvaṃ tu kārayet //
                    (RA_14.151) 
 vajramelāpaka, tejaspuṅkha (?) kāntapāṣāṇacūrṇaṃ tu bhūlatā
                    rāmaṭhaṃ madhu / (152.1) 
 guñjāṭaṅkaṇakācaṃ ca karkaṭāsthi snuhīpayaḥ //
                    (RA_14.152.2) 
 etat sarvaṃ samaṃ yojyaṃ strīstanyena ca mardayet /
                    (153.1) 
 mūṣālepagataṃ prānte vajramelāpakaḥ sukhī //
                    (RA_14.153.2) 
 haṭhāgnau vajramūṣāyāṃ dṛḍhavajrā milanti ca /
                    (RA_14.154.1) 
 susūkṣmā rajakā bhūtvā hy ekībhāvaṃ vrajanti te //
                    (154.2) 
 kācaṭaṅkaṇayogena dhmātaḥ śuddhimavāpnuyāt /
                    (RA_14.155.1) 
 bahubhiś caiva mūṣābhistejaḥpuñjo 'bhijāyate //
                    (RA_14.155.2) 
 vajrahemamelana mṛtavajrasya bhāgaikaṃ bhāgāḥ ṣoḍaśa hāṭakam
                    / (156.1) 
 śvetakācasya cūrṇaṃ tu bhāgān ṣoḍaśa dāpayet //
                    (RA_14.156.2) 
 andhamūṣāgataṃ dhmātaṃ vajrabandhaṃ tu kārayet /
                    (RA_14.157.1) 
 anena kramayogeṇa saptavārāṃś ca dāpayet / (RA_14.157.2) 
 milate tatkṣaṇaṃ vajraṃ hemnā tu salilaṃ yathā //
                    (157.3) 
 vajrahemamelana cūrṇe narakapālasya mṛtavajraṃ tu dāpayet /
                    (158.1) 
 andhamūṣāgataṃ dhmātaṃ hemnā milati tatkṣaṇāt //
                    (RA_14.158.2) 
 vajrahemamelana bhṛṅgapakṣaṃ nṛkeśaṃ ca mṛtakāntaṃ
                    saṭaṅkaṇam / (159.1) 
 bālavatsapurīṣaṃ ca strīstanyena ca peṣayet //
                    (RA_14.159.2) 
 mūṣālepaṃ tataḥ kṛtvā vajre hema ca dāpayet /
                    (RA_14.160.1) 
 andhamūṣāgataṃ dhmātaṃ vajraṃ milati nānyathā //
                    (RA_14.160.2) 
 vajrahemamelana kāntaṃ vajraṃ tathā guñjā gandhakaṃ ca
                    catuṣṭayam / (161.1) 
 stanakṣīreṇa piṣṭaṃ tu mūṣālepaṃ tu kārayet //
                    (RA_14.161.2) 
 andhamūṣāgataṃ dhmātaṃ vajraṃ milati tatkṣaṇāt //
                    (RA_14.162) 
 drutabandha kṣīreṇottaravāruṇyā mṛtavajraṃ tu bhāvayet /
                    (163.1) 
 hemapiṣṭikayā madhye vajraṃ tatraiva nikṣipet //
                    (RA_14.163.2) 
 veṣṭayed bhūrjapattreṇa bahirvastreṇa veṣṭayet /
                    (RA_14.164.1) 
 dhānyamadhye tu saṃsthāpyaṃ pakṣamekaṃ nirantaram //
                    (164.2) 
 uddhṛtaṃ tat prayatnena vajrabandhaṃ tu kārayet /
                    (165.1) 
 drutā vajrās tu tenaiva melanīyās tu pārvati //
                    (RA_14.165.2) 
 drutabandhaḥ sa vijñeyaḥ śatasāhasravedhakaḥ //
                    (RA_14.166) 
 ratnānāṃ tu tathā sarvān vedhayitvā yathāvidhi /
                    (RA_14.167.1) 
 śatasāhasravedhī ca dehasiddhipradāyakaḥ //
                    (RA_14.167.2) 
 ratnadruti-rasa-melana musalī citrakaṃ vandhyākarkoṭī
                    kandapadminī / (168.1) 
 kañcukī nīlasindūrī vāsā nāgabalā tathā // (RA_14.168.2) 
 kāṃsyapātre rasāścāsāṃ ratnānāṃ drutayastathā /
                    (RA_14.169.1) 
 ātape dhārayitvā tu adhaḥ kuryādathānalam //
                    (RA_14.169.2) 
 oṣadhīnāṃ rasaṃ kṛtvā svacchaṃ kṛtvā punaḥ punaḥ /
                    (170.1) 
 yāmamātraṃ ca gharme tu drutirmilati vai rasam //
                    (170.2) 
 na teṣāṃ krāmaṇaṃ śakyaṃ vaktuṃ varṣaśatair api //
                    (RA_14.171) 
 saindhavaṃ nimbapattrāṇi vākucī veṣṭitā nale /
                    (RA_14.172.1) 
 drutābhrasya rasenaiva melanaṃ paramaṃ matam //
                    (RA_14.172.2) 
 vajraṃ dvaṃdvanamīśāni vajreṇa rasamāraṇam /
                    (RA_14.173.1) 
 sabījaṃ māraṇaṃ proktaṃ khoṭabandhanameva ca //
                    (RA_14.173.2) 
 tan mam ācakṣva deveśi kim anyac chrotum icchasi //
                    (RA_14.174) 
 
 

                15

                 śrīdevyuvāca / (1.1) 
 mahārasair uparasair lohaiś ca parameśvara / (RA_15.1.2) 
 ājñāpaya samastaṃ tu rasarājasya bandhanam // (RA_15.1.3) 
 śrībhairava uvāca / (2.1) 
 vedha mit vaikrānta vaikrāntasya tu bhāgaikaṃ cāṣṭabhāgaṃ tu
                    sūtakam / (2.2) 
 kanakasya tu saptāṃśaṃ dvipadīrasaṭaṅkaṇam // (RA_15.2.3) 
 naṣṭapiṣṭaṃ ca śuṣkaṃ ca dhmātaṃ khoṭo bhavet priye /
                    (3.1) 
 sauvīraṃ ṭaṅkaṇaṃ kācaṃ dattvā dattvā tu śodhayet //
                    (RA_15.3.2) 
 samahemni samāvartya sūtaṃ mūṣāgataṃ tataḥ / (RA_15.4.1) 
 samāṃśabhakṣaṇaṃ taṃ tu śuddhasūtena kārayet //
                    (RA_15.4.2) 
 vaikrāntaṃ ṣoḍaśāṃśena pūrvayogena dhāmayet / (RA_15.5.1) 
 daśasaṃkalikāyogāt vedho daśaguṇottaraḥ // (RA_15.5.2) 
 saptasaṃkalikāyogo vedho daśaguṇottaraḥ / (RA_15.6.1) 
 vaikrānto vajravat jñeyo nātra kāryā vicāraṇā /
                    (RA_15.6.2) 
 punar anyaṃ pravakṣyāmi prayogaṃ bhuvi durlabham //
                    (RA_15.6.3) 
 vaikrāntajāraṇa (?) vaikrāntasattvaṃ deveśi pāradena
                    samanvitam / (7.1) 
 jāritaṃ samahemnā tu śilābhāṇḍe nidhāpayet // (RA_15.7.2) 
 māsamātroṣitaṃ bhūmau samuddhṛtya prayatnataḥ /
                    (RA_15.8.1) 
 eṣa devi raso divyo dehadravyakaro bhavet // (RA_15.8.2) 
 vaikrāntakās tu ye kecit triphalāyā rasena ca / (9.1) 
 bhūmyāmalakasāreṇa vasuhaṭṭarasena ca // (RA_15.9.2) 
 ekaikaṃ devi saptāhaṃ sveditā marditāstathā /
                    (RA_15.10.1) 
 sudhmātā mūkamūṣāyāṃ khoṭo bhavati cākṣayaḥ //
                    (RA_15.10.2) 
 kāntaṃ rūpyaṃ sakanakaṃ pāradaṃ caiva yojayet /
                    (RA_15.11.1) 
 śulvaṃ tṛtīyabhāgaṃ tu srotoñjanasamanvitam /
                    (RA_15.11.2) 
 tat dhmātaṃ khoṭatāṃ yāti dehalohakaraṃ bhavet //
                    (RA_15.11.3) 
 śvetavaikrānta -> agnisaharasa -> vedha, gegen jarā etc.
                     śvetavaikrāntacūrṇaṃ tu hayamūtreṇa mardayet / (12.1) 
 ādau susvinnam ādāya pale palaśataṃ kṣipet //
                    (RA_15.12.2) 
 tārasya jāyate bhasma viśuddhasphaṭikākṛti / (RA_15.13.1) 
 tadbhasma melayet sūte samabhāge vicakṣaṇaḥ //
                    (RA_15.13.2) 
 cārayet rajataṃ sūte hayamūtreṇa mardayet / (RA_15.14.1) 
 puṭayed andhamūṣāyāṃ krameṇa mṛduvahninā // (RA_15.14.2) 
 krāmaṇena samāyuktaṃ mūṣāmadhye vicakṣaṇaḥ / (RA_15.15.1) 
 ahorātraṃ trirātraṃ vā bhavedagnisaho rasaḥ //
                    (RA_15.15.2) 
 sparśanāt sarvalohāni rajataṃ ca kariṣyati / (RA_15.16.1) 
 bhakṣite vakṣyamāṇena jarādāridranāśanam // (RA_15.16.2) 
 raktasya vakṣyate karma jarādāridranāśanam / (17.1) 
 saptadhā bhāvayet tasya vyāghrīkandāmbhasā rajaḥ //
                    (17.2) 
 palaṃ tasya palaṃ hemnaḥ palaṃ śuddharasasya ca /
                    (RA_15.18.1) 
 śuddhaṃ bhasma bhavet sarvaṃ punarhemaśataṃ kṣipet /
                    (18.2) 
 tadbhasma jāyate kṣipraṃ śuddhahemasamaprabham //
                    (RA_15.18.3) 
 tadbhasma rasarāje tu punarhemnā ca melayet /
                    (RA_15.19.1) 
 bhavedagnisaho devi tato rasavaro bhavet // (RA_15.19.2) 
 sparśavedhī bhavet sūtaḥ koṭivedhī mahārasaḥ // (RA_15.20) 
 raktavaikrāntasattvaṃ ca hemnā tu saha melayet / (21.1) 
 samaṃ taṃ jārayet sūtaṃ sārayitvā samena tu /
                    (RA_15.21.2) 
 sahasrāṃśena lohāni vedhayen nātra saṃśayaḥ //
                    (RA_15.21.3) 
 kṛṣṇavaikrānta -> khoṭa -> sarvalohavedha
                     kṛṣṇavaikrāntabhāgaikaṃ śuddhasūtapalāṃśakam / (22.1) 
 ekatra mardayet khalle cūrṇaṃ ca bhavati dvayam //
                    (RA_15.22.2) 
 asya cūrṇasya bhāgaikaṃ hemabhāgasahasrakam /
                    (RA_15.23.1) 
 ekatra mardayet tāvad yāvad bhasma tu jāyate //
                    (RA_15.23.2) 
 dhamettaccāndhamūṣāyāṃ yāvat khoṭo bhaviṣyati // (RA_15.24) 
 samāṃśabhakṣaṇaṃ tasya śuddhasūtaṃ tu kārayet /
                    (RA_15.25.1) 
 vedhayet sarvalohāni sparśamātreṇa pārvati //
                    (RA_15.25.2) 
 eben hergestellter Stoff -> sarvalohavedha
                     taccūrṇam abhrakaṃ caiva rasena saha mardayet / (26.1) 
 ekatra mardayet tāvad yāvad bhasma prajāyate //
                    (RA_15.26.2) 
 dhamet tad andhamūṣāyāṃ yāvat khoṭo bhaviṣyati /
                    (RA_15.27.1) 
 samāṃśaṃ bhakṣaṇaṃ tasya piṣṭikāṃ kārayed budhaḥ //
                    (27.2) 
 vedhayet sarvalohāni sparśamātreṇa hematā / (RA_15.28.1) 
 eben hergestellter Stoff -> sarvalohavedha
                     taccūrṇam abhrakaṃ caiva rasena saha mardayet // (28.2) 
 svedayejjārayeccaiva tato vahnisaho bhavet / (RA_15.29.1) 
 sa rasaḥ sāritaś caiva sarvalohāni vidhyati //
                    (RA_15.29.2) 
 pīta = rakta, kṛṣṇa pītavarṇe'pi vaikrānte raktakṛṣṇavidhir
                    mataḥ // (30) 
 pītavaikrāntacūrṇaṃ tu hemacūrṇasamanvitam / (RA_15.31.1) 
 pītābhrakasya cūrṇena melayitvā mahārasaḥ / (RA_15.31.2) 
 svedito marditaś caiva māsādagnisaho rasaḥ //
                    (RA_15.31.3) 
 śvetaṃ pītaṃ tathā kṛṣṇaṃ raktavarṇaṃ tathaiva ca /
                    (32.1) 
 evaṃ caturvidhā varṇā vaikrānte varavarṇini //
                    (RA_15.32.2) 
 vajrasthāne tu vaikrānto melanaṃ paramaṃ matam /
                    (RA_15.33.1) 
 dehalohakaro yaś ca pārado lauhavat priye // (RA_15.33.2) 
 nīlavarṇas tu vaikrānto mriyate rasasaṃyutaḥ // (RA_15.34) 
 sahitaṃ madhusarpiryutaṃ ca yat / (35.1) 
 bhakṣayen maṇḍalaṃ devi jīvec candrārkatārakam //
                    (RA_15.35.2) 
 yasya yasya hi yo yogaḥ tasya tasya prayogataḥ / (36.1) 
 melayitvā rasaṃ guñjāmānaṃ trimadhusaṃyutam //
                    (RA_15.36.2) 
 pathyaṃ kṣīrājyaśālyannaṃ bhojyamanyac ca varjayet //
                    (RA_15.37) 
 ekānte mañcikāmadhye nirvāsaḥ saṃsthito naraḥ /
                    (RA_15.38.1) 
 rasamṛtyuṃjayo mantraḥ sadā japyo hṛdantare / (38.2) 
 paśūnāṃ vimukhastatra strīṇāṃ caiva na darśanam /
                    (RA_15.38.3) 
 bhasmoddhūlitasarvāṅgo mantradhyānaparāyaṇaḥ /
                    (RA_15.38.4) 
 vatsaraṃ kramate martyastasya siddhirna saṃśayaḥ /
                    (RA_15.38.5) 
 rasabandhana -> bhūmicchidradarśana
                     vaikrāntasattvasaṃyuktaṃ luṅgāmle mardayed rasam / (38.6) 
 tāpayet koṣṇatāpena jalena paripūrayet // (RA_15.38.7) 
 sattvaṃ sūtaṃ ca saṃmiśrya dhamet syād rasabandhanam /
                    (39.1) 
 baddhaṃ rasaṃ mukhe kṣiptvā bhūmichidrāṇi paśyati //
                    (39.2) 
 niṣkam ekaṃ ca vaikrāntam aśvamūtreṇa mardayet / (40.1) 
 dinamekamidaṃ devi mardayitvā mṛto bhavet // (RA_15.40.2) 
 caturdinamidaṃ kṛtvā samaṃ sūtaṃ samānayet / (RA_15.41.1) 
 mardanaṃ svedanaṃ caiva pūrvavacchuddhamānasaḥ //
                    (RA_15.41.2) 
 saptadvaṃdvanamekaikaṃ saptāṣṭamapalaṃ bhavet /
                    (RA_15.42.1) 
 mardayen mātuluṅgāmlaiḥ catuḥṣaṣṭipuṭaṃ dadet /
                    (RA_15.42.2) 
 udayāruṇasaṃkāśaḥ sarvalohāni vedhayet // (RA_15.42.3) 
 kṛṣṇābhrakasya sattvaṃ ca rasaṃ hemasamaṃ bhavet / (43.1) 
 nikṣipya vajramūṣāyāṃ dhamitvā khoṭatāṃ nayet //
                    (RA_15.43.2) 
 baddhaṃ rasaṃ mukhe kṣiptvā hy ajarāmaratāṃ vrajet //
                    (RA_15.44) 
 tenaiva bhasma saṃmiśrya kṛṣṇābhrakasamaṃ bhavet /
                    (RA_15.45.1) 
 eben hergest. Produkt (?) -> bandhana, Verzehr ->
                        koṭivedhirasa  śalyāviśalyāmūlasya vāriṇā mardayed dinam // (45.2) 
 bhramarāyantramadhyasthaṃ puṭaṃ saptadinaṃ bhavet /
                    (46.1) 
 tacchuddhaṃ bhasma sevyaṃ syāt guñjāmānaṃ tu maṇḍalam //
                    (46.2) 
 ekādyaṃ pañcamaṃ madhyaṃ punarekaṃ praśasyate /
                    (RA_15.47.1) 
 pūrvavadbandhanāddevi koṭivedhī mahārasaḥ // (RA_15.47.2) 
 vedha mit kānta raktavarṇamayaskāntaṃ lākṣārasasamaprabham /
                    (48.1) 
 bhinnaṃ strīraktasaṃkāśaṃ taccūrṇaṃ sūtasaṃyutam /
                    (RA_15.48.2) 
 mardayecchāgaraktena dhmātaṃ khoṭo bhavet priye //
                    (RA_15.48.3) 
 sa sūtaḥ śatavedhī tu sarvavyādhiharo bhavet /
                    (RA_15.49.1) 
 guṭikāṃ dhārayed vaktre jīvedvarṣasahasrakam //
                    (RA_15.49.2) 
 pītavarṇamayaskāntaṃ bhinnaṃ hemasamaprabham /
                    (RA_15.50.1) 
 vedhayet sarvalohāni sparśamātreṇa sundari //
                    (RA_15.50.2) 
 rasakhoṭa -> schrittweiser vedha bis hin zu Gold
                     lāṅgalī karavīraṃ ca citrakaṃ girikarṇikā / (51.1) 
 strīstanyaṃ ṭaṅkasauvīraṃ mūṣālepaṃ tu kārayet //
                    (RA_15.51.2) 
 capalāddviguṇaṃ sūtaṃ sūtāddviguṇakāñcanam / (RA_15.52.1) 
 naṣṭapiṣṭaṃ tu tat kuryāt andhamūṣāgataṃ dhamet //
                    (RA_15.52.2) 
 tatra sthito rasendro'yaṃ khoṭo bhavati śobhanaḥ /
                    (RA_15.53.1) 
 śatāṃśaṃ vedhayen nāgaṃ guñjāvarṇas tu jāyate //
                    (RA_15.53.2) 
 tena nāgaśatāṃśena śulvaṃ raktanibhaṃ bhavet /
                    (RA_15.54.1) 
 tena śulvaśatāṃśena tāraṃ vidhyati kāñcanam //
                    (RA_15.54.2) 
 capalasya tu ṣaḍbhāgāḥ tārabhāgās tu sapta ca / (55.1) 
 aṣṭau kanakabhāgās tu nava bhāgā rasasya tu //
                    (RA_15.55.2) 
 triṃśadbhāgā militvā tu bhavanti suravandite // (RA_15.56) 
 citrakaṃ karavīraṃ ca lāṅgalī gṛdhraviṭ tathā /
                    (RA_15.57.1) 
 marditaṃ mātuluṅgāmle mūṣālepaṃ tu kārayet //
                    (RA_15.57.2) 
 andhayitvā dhameddevi khoṭo bhavati śobhanaḥ /
                    (RA_15.58.1) 
 tena khoṭaśatāṃśena viddho nāgo'ruṇo bhavet //
                    (RA_15.58.2) 
 tena nāgena viddhaṃ tu śulvaṃ guñjānibhaṃ bhavet /
                    (RA_15.59.1) 
 tena śulvena tāraṃ tu viddhaṃ bhavati kāñcanam //
                    (RA_15.59.2) 
 hemābhaṃ capalaṃ devi pādārdhena tu saṃyutam / (60.1) 
 pādena kanakaṃ dattvā kunaṭyā mardayet kṣaṇam //
                    (RA_15.60.2) 
 lāṅgalī citrakaṃ caiva strīstanyaṃ karavīrakam /
                    (RA_15.61.1) 
 gṛdhraviṣṭhā tathā sarvaṃ mūṣālepaṃ tu kārayet //
                    (RA_15.61.2) 
 tanmadhye tu sthitaṃ dhmātaṃ khoṭo bhavati śobhanaḥ /
                    (62.1) 
 pūrvoktaṃ vedhayed etaṃ nirbījaṃ kanakaṃ bhavet //
                    (RA_15.62.2) 
 rasabandha sutapte lohapātre ca kṣipec ca palapūrṇakam /
                    (63.1) 
 sabījaṃ pāradaṃ kṛtvā capalasya tu vāpayet / (RA_15.63.2) 
 lākṣābho badhyate sūto gajeneva mahāgajaḥ / (RA_15.63.3) 
 śuddhasūtapalaikaṃ tu palaikaṃ gandhakasya ca / (63.4) 
 ekīkṛtyātha saṃmardya dhuttūrasya rasena ca /
                    (RA_15.63.5) 
 bhāvayec cakrayogena bhasmībhavati sūtakam //
                    (RA_15.63.6) 
 andhamūṣāgataṃ dhmātaṃ khoṭo bhavati śobhanaḥ /
                    (RA_15.64.1) 
 sūtaṃ hema ca nāgaṃ ca candrārkau cāpi vedhayet //
                    (RA_15.64.2) 
 palaikaṃ śuddhasūtasya karṣaikaṃ gandhakasya ca / (65.1) 
 mardayet snigdhakhalle tu devadālīrasaplutam /
                    (RA_15.65.2) 
 mardayet tu karāṅgulyā gandhapiṣṭis tu jāyate //
                    (RA_15.65.3) 
 jambīrārdrarasenaiva dinamekaṃ tu mardayet / (RA_15.66.1) 
 palāśamūlakvāthena mardayet tridinaṃ tataḥ //
                    (RA_15.66.2) 
 pañcadrāvakasaṃyuktāṃ vaṭikāṃ kārayet śubhām /
                    (RA_15.67.1) 
 palāśamūlakalkena vaṭikāṃ tāṃ pralepayet // (RA_15.67.2) 
 dhamet khoṭo bhavecchvetaḥ kācaṭaṅkaṇayogataḥ /
                    (RA_15.68.1) 
 śodhayet tat prayatnena yāvannirmalatāṃ vrajet //
                    (RA_15.68.2) 
 tatkhoṭaṃ rañjayed devi triguṇaṃ pannagaṃ tataḥ /
                    (RA_15.69.1) 
 śataśo rañjayet paścāt śuddhābhrakakapālinā //
                    (RA_15.69.2) 
 śulve tāre ca khoṭo'yaṃ sahasrāṃśena vedhakaḥ /
                    (RA_15.70.1) 
 ghoṣavedha gandhakena hate sūte mṛtalohāni vāhayet //
                    (70.2) 
 punarhema samāvartya samāṃśaṃ bhakṣaṇaṃ kuru /
                    (RA_15.71.1) 
 jārite śulvatāre ca ghoṣaṃ vidhyati sūtakaḥ //
                    (RA_15.71.2) 
 ??? rasaṃ hemasamaṃ kṛtvā piṣṭikārdhena gandhakam /
                    (72.1) 
 dvipadīrajasā yuktaṃ mardayeṭṭaṅkaṇānvitam //
                    (RA_15.72.2) 
 naṣṭapiṣṭaṃ ca tat śulvaṃ dhmātaṃ khoṭo bhavet tataḥ /
                    (73.1) 
 sauvīraṃ ṭaṅkaṇaṃ kācaṃ dattvā dattvā tu śodhayet //
                    (73.2) 
 akṣīṇo milate hemni samāvartas tu jāyate / (RA_15.74.1) 
 samāṃśaṃ bhakṣaṇaṃ hemni śuddhasūtena kārayet //
                    (RA_15.74.2) 
 naṣṭapiṣṭaṃ ca tacchulvaṃ dhmātaṃ khoṭo bhavet tataḥ /
                    (75.1) 
 dvipadīrajasā yuktaṃ mardayet ṭaṅkaṇānvitam //
                    (RA_15.75.2) 
 candrārkaṣoḍaśāṃśena viddhaṃ bhavati kāñcanam /
                    (RA_15.76.1) 
 hemārdhaṃ militaṃ tat tu mātṛkāsamatāṃ vrajet //
                    (RA_15.76.2) 
 kuryāt saṃkalikāyogāt vedhaṃ daśaguṇottaram /
                    (RA_15.77.1) 
 yathā hemni tathā tāre'pyādibījāni yojayet //
                    (RA_15.77.2) 
 aṣṭaloha-kanaka-vedha tṛtīyasaṃkalābaddhaṃ ṣaṭśatāṃśena
                    vedhayet / (78.1) 
 caturguṇena tenaiva sahasrāṃśena kāñcanam // (RA_15.78.2) 
 anena kramayogeṇa sapta saṃkalikā yadi / (RA_15.79.1) 
 kurute kāñcanaṃ divyamaṣṭau lohāni sundari //
                    (RA_15.79.2) 
 Weiterverarbeitung des Prod. -> Langlebigkeit,
                        G￶ttlichkeit  taṃ punaś cūrṇayitvā tu puṭedbhasma prajāyate /
                    (80.1) 
 sarvavyādhiharo devi palaike tasya bhakṣite //
                    (RA_15.80.2) 
 dvipale brāhmamāyuṣyaṃ tripale vaiṣṇavaṃ bhavet /
                    (RA_15.81.1) 
 catuḥpale tu rudratvam īśaḥ pañcapale bhavet //
                    (RA_15.81.2) 
 ṣaṭpale bhakṣite devi sadāśivatanurbhavet // (RA_15.82) 
 vaṅgastambhana sūtakaṃ gandhakaṃ tāraṃ meṣavallīrasena ca /
                    (83.1) 
 tridinaṃ mardayet tīkṣṇaṃ vaṅgapādena melayet /
                    (RA_15.83.2) 
 andhamūṣāgataṃ dhmātaṃ vaṅgaṃ stambhayati kṣaṇāt //
                    (83.3) 
 cūrṇitaṃ gandhakaṃ devi markaṭīrasabhāvitam / (84.1) 
 bhāvayec chatavārāṃs tu jīvabhasma tu gacchati //
                    (RA_15.84.2) 
 dīpayen mṛnmaye pātre rasena saha saṃyutam / (RA_15.85.1) 
 tāpayed ravitāpena markaṭīrasasaṃyutam / (RA_15.85.2) 
 gandhakaṃ grasate sūtaḥ piṣṭikā bhavati kṣaṇāt //
                    (RA_15.85.3) 
 gandhapiṣṭikā tilaparṇīrasenaiva gandhakaṃ bhāvayet priye /
                    (86.1) 
 sapta vārāṃs tu deveśi chāyāśuṣkaṃ punaḥ punaḥ //
                    (RA_15.86.2) 
 śodhitaṃ pātitaṃ sūtaṃ palaikapramitaṃ priye /
                    (RA_15.87.1) 
 mūṣāmadhye vinikṣipya narendrarasasaṃyutam / (RA_15.87.2) 
 jārayed vālukāyantre bhāvitaṃ gandhakaṃ punaḥ //
                    (RA_15.87.3) 
 truṭitruṭi pradātavyaṃ gandhakaṃ ca punaḥ punaḥ /
                    (RA_15.88.1) 
 anena kramayogeṇa jāyate gandhapiṣṭikā // (RA_15.88.2) 
 gandhapiṣṭikā gandhapāṣāṇacūrṇaṃ tu kanakasya rasena tu /
                    (89.1) 
 ekīkṛtya tathā khalle mardayitvā yathāvidhi /
                    (RA_15.89.2) 
 ātape sthāpayed devi kanakasya rasena tat // (RA_15.89.3) 
 bhāvayet saptavārāṃs tu strīpuṣpeṇa tu saptadhā /
                    (RA_15.90.1) 
 śuddhasūtapalaikaṃ ca kharpare dāpayet tataḥ //
                    (RA_15.90.2) 
 bhāvitaṃ gandhakaṃ dadyānnarapittena saṃyutam /
                    (RA_15.91.1) 
 dolayed ravitāpena piṣṭikā bhavati kṣaṇāt // (RA_15.91.2) 
 gandhakaṃ sūkṣmacūrṇaṃ tu caṇakāmlena bhairavi / (92.1) 
 bhāvayet saptavārāṃs tu strīpuṣpena ca saptadhā //
                    (RA_15.92.2) 
 drutasūtakamadhye tu karpūraṃ gandhakaṃ samam /
                    (RA_15.93.1) 
 dāpayen nikṣipedgoṣṭhe saptāhād gandhapiṣṭikā //
                    (RA_15.93.2) 
 kaṭukośātakībījaṃ caṇḍālīkandameva ca / (RA_15.94.1) 
 stanakṣīreṇa saṃpeṣya piṣṭikāṃ tena lepayet //
                    (RA_15.94.2) 
 puṭayed bhūdhare yantre stambhate nātra saṃśayaḥ /
                    (RA_15.95.1) 
 hemasampuṭamadhye tu samāvartaṃ tu kārayet //
                    (RA_15.95.2) 
 aṣṭamāṃśena tenaiva nāgavedhaṃ pradāpayet / (RA_15.96.1) 
 tannāgaṃ jāyate divyaṃ sindūrāruṇasaṃnibham //
                    (RA_15.96.2) 
 tannāgenāṣṭamāṃśena śulvavedhaṃ pradāpayet / (RA_15.97.1) 
 ṣoḍaśāṃśena tenaiva tāravedhaṃ pradāpayet // (RA_15.97.2) 
 tattāraṃ jāyate hema siddhayogeśvarīmatam // (RA_15.98) 
 nāgamāraṇa mit gandhapiṣṭi gandhapiṣṭipalaikaṃ tu
                    nāgapiṣṭipalāṣṭakam / (99.1) 
 lepayen nāgapattrāṇi chāyāyāṃ śoṣayet tataḥ //
                    (RA_15.99.2) 
 āṭarūṣakapiṇḍena nāgapattrāṇi lepayet / (RA_15.100.1) 
 āraṇyopalake devi dāpayec ca puṭatrayam // (RA_15.100.2) 
 tannāgaṃ mriyate divyaṃ sindūrāruṇasaṃnibham //
                    (RA_15.101) 
 Weiterverarbeitung von nāgabhasma -> kanaka
                     tannāgapalamekaṃ tu śulvacūrṇapalāṣṭakam / (102.1) 
 vāsakasya rasenaiva praharaikaṃ tu mardayet /
                    (RA_15.102.2) 
 mārayet pātanāyantre śulvaṃ tanmriyate kṣaṇāt //
                    (RA_15.102.3) 
 ṣoḍaśāṃśena tenaiva tāravedhaṃ pradāpayet /
                    (RA_15.103.1) 
 jāyate kanakaṃ divyaṃ devābharaṇam uttamam //
                    (RA_15.103.2) 
 yā kācid gandhapiṣṭī tu ādau nāgaṃ tu mārayet / (104.1) 
 nāgaṃ tu vedhayecchulvaṃ śulvaṃ tāraṃ tu vedhayet /
                    (104.2) 
 kanakaṃ jāyate divyaṃ siddhayoga udāhṛtaḥ //
                    (RA_15.104.3) 
 gandhakaṃ madhusaṃyuktaṃ harabījena marditam / (105.1) 
 bhūmisthaṃ māsaṣaṭkaṃ tu tāramāyāti kāñcanam //
                    (RA_15.105.2) 
 udvartanaṃ tu tenaiva kuṣṭharogasya nāśanam /
                    (RA_15.106.1) 
 ghṛtena saha saṃyuktaṃ vraṇarogavināśanam /
                    (RA_15.106.2) 
 saṃvatsaraprayogeṇa sahasrāyurbhavennaraḥ //
                    (RA_15.106.3) 
 kramavedha mit mṛtarasa śuddhasūtapalaikaṃ ca palaikaṃ
                    tālakasya ca / (107.1) 
 ekīkṛtyātha saṃmardya unmattakarasena ca / (RA_15.107.2) 
 mārayeccakrayantreṇa bhasmībhavati sūtakam //
                    (RA_15.107.3) 
 andhamūṣāgataṃ dhmātaṃ khoṭo bhavati śobhanaḥ /
                    (RA_15.108.1) 
 vaṅgaṃ tāraṃ ca śulvaṃ ca kramaśo vedhayed rasaḥ //
                    (108.2) 
 śuddhavaṅgapalaikaṃ ca palaikaṃ sūtakasya ca / (109.1) 
 dvipalaṃ tālakaṃ caiva unmattarasamarditam /
                    (RA_15.109.2) 
 mārayet pātanāyantre dhamanāt khoṭatāṃ nayet //
                    (RA_15.109.3) 
 piṣṭī aus haritāla und gandha -> khoṭa
                     tālapiṣṭīpalaikaṃ tu palaikaṃ gandhakasya ca / (110.1) 
 dve pale śuddhasūtasya dinamekaṃ tu tena vai //
                    (RA_15.110.2) 
 ekīkṛtyātha saṃmardya unmattakarasena ca / (RA_15.111.1) 
 mārayet pātanāyantre dhamanāt khoṭatāṃ nayet //
                    (RA_15.111.2) 
 piṣṭī aus nāga, sūta und manaḥśilā -> khoṭa
                     śuddhanāgapalaikaṃ ca palaikaṃ sūtakasya ca / (112.1) 
 paladvayaṃ kunaṭyāś ca sarvamekatra mardayet /
                    (RA_15.112.2) 
 mārayet pātanāyantre dhamanāt khoṭatāṃ nayet //
                    (RA_15.112.3) 
 piṣṭī aus heman und gandha -> khoṭa
                     hemapiṣṭipalaikaṃ tu palaikaṃ gandhakasya ca / (113.1) 
 ekīkṛtyātha saṃmardya dhuttūrakarasena ca /
                    (RA_15.113.2) 
 mārayet pātanāyantre dhamanāt khoṭatāṃ nayet //
                    (RA_15.113.3) 
 kṛṣṇābhrakasya sattvaṃ ca kāntaṃ tīkṣṇaṃ ca hāṭakam /
                    (114.1) 
 śuddhaśulvaṃ ca tāraṃ ca mākṣikaṃ samabhāgikam /
                    (RA_15.114.2) 
 andhamūṣāgataṃ dhmātaṃ khoṭo bhavati tatkṣaṇāt //
                    (114.3) 
 Weiterverarbeitung dieses khoṭas -> khoṭa
                     tatkhoṭapalamekaṃ tu palaikaṃ sūtakasya ca / (115.1) 
 paladvayaṃ kunaṭyāś ca sarvam ekatra mardayet /
                    (RA_15.115.2) 
 mārayet pātanāyantre dhamanāt khoṭatāṃ nayet //
                    (RA_15.115.3) 
 kṛṣṇābhrakapalaikaṃ tu rasakasya palaṃ tathā / (116.1) 
 sūtakasya palaikaṃ tu sarvamekīkṛtaṃ priye //
                    (RA_15.116.2) 
 unmattakarasenaiva mardayet praharadvayam /
                    (RA_15.117.1) 
 mardayed dinamekaṃ tu ṭaṅkaṇena samanvitam //
                    (RA_15.117.2) 
 guṭikāṃ kārayed devi chāyāśuṣkāṃ tu kārayet /
                    (RA_15.118.1) 
 mahāvahnigataṃ dhmātaṃ khoṭo bhavati sūtakam //
                    (RA_15.118.2) 
 Weiterverarbeitung dieses khoṭas -> koṭivedhirasa
                     taṃ khoṭaṃ śodhayec chvetakācaṭaṅkaṇayogataḥ / (119.1) 
 hemnā saha samāvartya sāraṇātrayasāritam //
                    (RA_15.119.2) 
 sahasrāṃśena tenaiva śulvavedhaṃ pradāpayet /
                    (RA_15.120.1) 
 anena kramayogeṇa koṭivedhī bhavedrasaḥ // (RA_15.120.2) 
 bījadvayaṃ palāśasya palamekaṃ tu sūtakam / (121.1) 
 jambīrāmlena saṃmardya chāyāśuṣkaṃ tu kārayet //
                    (RA_15.121.2) 
 tumbī ca meghanādā ca kākajaṅghā ca cūlikā /
                    (RA_15.122.1) 
 strīstanyena praliptāyāṃ mūṣāyāṃ ca vinikṣipet //
                    (122.2) 
 dhamayet khadirāṅgāraiḥ khoṭo bhavati cākṣayaḥ //
                    (RA_15.123) 
 rasakhoṭa mit palāśa-ￖl palāśatailaṃ saṃmardya yāvat syād
                    rasapiṣṭikā / (124.1) 
 andhamūṣāgataṃ dhmātaṃ khoṭo bhavati tatkṣaṇāt //
                    (124.2) 
 vedha nach piṣṭīstambhana pūrvaśuddhena sūtena saha hemnā ca
                    pārvati / (125.1) 
 golakaṃ kārayet tena mardayitvā drutaṃ kṛtam //
                    (RA_15.125.2) 
 brahmavṛkṣasya bījāni kārpāsāsthi vibhītakam /
                    (RA_15.126.1) 
 yavaciñcā tu vandhyā ca rājikā ca samanvitam //
                    (RA_15.126.2) 
 sūkṣmapiṇḍīkṛtaṃ sarvaṃ tena liptvā tu golakam /
                    (RA_15.127.1) 
 puṭanaiḥ saptabhirdevi piṣṭikāstambhanaṃ bhavet //
                    (127.2) 
 bṛhatpuṭaṃ tato dattvā mūṣāyāṃ tat tu bhāvayet /
                    (RA_15.128.1) 
 samāvartaṃ tu taṃ sūtaṃ samahemnā niyojitam /
                    (RA_15.128.2) 
 śatāṃśena tu candrārkaṃ vedhayet suravandite //
                    (RA_15.128.3) 
 punas tenaiva yogena piṣṭīstambhaṃ tu kārayet / (129.1) 
 sārayitvā tato hemnā vedhayec ca sahasrakam //
                    (RA_15.129.2) 
 evaṃ lakṣāṇi koṭiṃ ca vedhayet kramayogataḥ /
                    (RA_15.130.1) 
 saptasaṃkalikād ūrdhvaṃ kṛtvā vaktre tu golakam /
                    (130.2) 
 varṣeṇaikena sa bhavet valīpalitavarjitaḥ //
                    (RA_15.130.3) 
 cāṇḍālī rākṣasī caiva kuṇḍagolodbhavo rasaḥ /
                    (RA_15.131.1) 
 bījaṃ sūtaṃ ca vaikrāntaṃ mardayet praharatrayam //
                    (131.2) 
 viśuddhaṃ golakaṃ kṛtvā mūkamūṣāgataṃ puṭet /
                    (RA_15.132.1) 
 khoṭas tu jāyate devi sudhmātaḥ khadirāgninā //
                    (RA_15.132.2) 
 khoṭa aus versch. Stoffen
                     cāṇḍālīrākṣasīpuṣparasamadhvājyaṭaṅkaṇaiḥ / (133.1) 
 mahārasāṣṭamadhyaikam abhrakaṃ cāpi yojayet //
                    (RA_15.133.2) 
 nāgaṃ vaṅgaṃ samaṃ sūtaṃ hema tāramathāpi vā /
                    (RA_15.134.1) 
 abhrakaṃ drutisattvaṃ vā mardayet praharadvayam //
                    (134.2) 
 chāyāśuṣkaṃ tato golaṃ mūkamūṣāgataṃ dhamet /
                    (RA_15.135.1) 
 dattvā laghupuṭaṃ devi khoṭo bhavati śobhanaḥ //
                    (RA_15.135.2) 
 rambhā vīrā snuhīkṣīraṃ kañcukī yavaciñcikā / (136.1) 
 vārāhī caiva gorambhā mīnākṣī kākamācikā //
                    (RA_15.136.2) 
 ebhir marditasūtasya punarjanma na vidyate /
                    (RA_15.137.1) 
 pūrvavat kramayogeṇa khoṭo bhavati śobhanaḥ //
                    (RA_15.137.2) 
 viṣṇukrāntā ca cakrāṅkā balā ca tulasī tathā / (138.1) 
 mahāsomāhivallī ca sūryāvartaś ca sundari /
                    (RA_15.138.2) 
 ebhis tu marditaḥ sūtaḥ pūrvavat khoṭatāṃ vrajet //
                    (138.3) 
 mukhena grasate grāsaṃ jāraṇā tena sundari / (139.1) 
 rasonarājikāmūlair marditaṃ varavarṇini / (RA_15.139.2) 
 divyauṣadhipuṭaṃ pācyaṃ rasakhoṭasya lakṣaṇam //
                    (RA_15.139.3) 
 etatte kathitaṃ guhyaṃ vijñeyaṃ rasavādibhiḥ /
                    (RA_15.140.1) 
 matprasādena deveśi tasya siddhirna saṃśayaḥ //
                    (RA_15.140.2) 
 snuhīkṣīraṃ sakāñjīkaṃ bījāni kanakasya ca / (141.1) 
 kañcukī lāṅgalī cendravāruṇī viṣamuṣṭikā / (RA_15.141.2) 
 palāśamūlatoyaṃ ca mardayet tena sūtakam //
                    (RA_15.141.3) 
 same hemni samaṃ sūtaṃ piṣṭikāṃ kārayed budhaḥ /
                    (RA_15.142.1) 
 mahārasān piṣṭikārthaṃ mardayed auṣadhīrasaiḥ //
                    (RA_15.142.2) 
 yāmatrayaṃ mardayitvā golakaṃ kārayed budhaḥ /
                    (RA_15.143.1) 
 piṣṭikāṃ bandhayitvā tu gandhataile vipācayet //
                    (RA_15.143.2) 
 andhamūṣāgataṃ golaṃ chāyāśuṣkaṃ tu kārayet /
                    (RA_15.144.1) 
 tato laghupuṭaṃ dattvā khadirāgnau tu dhāmayet /
                    (RA_15.144.2) 
 khoṭas tu jāyate hemni saha hemnā tu sārayet /
                    (RA_15.144.3) 
 akṣīṇo milate hemni samāvartaś ca jāyate //
                    (RA_15.144.4) 
 bhakṣaṇādeva sūtasya divyadeho bhavennaraḥ /
                    (RA_15.145.1) 
 vedhayet sarvalohāni rañjitaḥ kramito rasaḥ //
                    (RA_15.145.2) 
 vedha samāṃśabhakṣaṇaṃ sūtaṃ mardayed oṣadhīrasaiḥ /
                    (146.1) 
 naṣṭapiṣṭaṃ tu taṃ kṛtvā pūrvayogena dhāmayet //
                    (RA_15.146.2) 
 khoṭas tu jāyate divyaḥ ṣoḍaśāṃśena vedhayet /
                    (RA_15.147.1) 
 baddhaḥ saṃkalikāyogād vidhyed daśaguṇottaram //
                    (RA_15.147.2) 
 rasapiṣṭikā mṛgadūrvā candravallī pakvā ciñcā tathaiva ca /
                    (148.1) 
 kokilā karavīraṃ ca bījaṃ conmattakasya ca /
                    (RA_15.148.2) 
 kākāṇḍīphalasaṃyuktaṃ mardayet surasundari //
                    (RA_15.148.3) 
 samahemni samaṃ sūtaṃ piṣṭikāṃ kārayed budhaḥ //
                    (RA_15.149) 
 rasakhoṭa athavā sārayitvā tu samena saha sūtakam /
                    (150.1) 
 mahārasaṃ piṣṭikārthaṃ mardayed oṣadhīrasaiḥ //
                    (RA_15.150.2) 
 yāmatrayaṃ mardayitvā golakaṃ kārayet tataḥ /
                    (RA_15.151.1) 
 andhamūṣāgataṃ golaṃ chāyāśuṣkaṃ tu kārayet //
                    (RA_15.151.2) 
 tato laghupuṭaṃ dattvā dhmātaḥ khoṭo bhavet priye //
                    (RA_15.152) 
 mṛgadūrvātamāsomarasaiḥ sūtakacāraṇam / (153.1) 
 mūlaistrayāṇāṃ lāṅgalyā rāmaṭhena ca hanyate //
                    (RA_15.153.2) 
 samena hemnā saṃyuktāṃ piṣṭikāṃ kārayed budhaḥ /
                    (RA_15.154.1) 
 atha tārakapiṣṭaṃ ca samasūtena kārayet // (RA_15.154.2) 
 pūrvavat kramayogeṇa khoṭo bhavati śobhanaḥ /
                    (RA_15.155.1) 
 andhamūṣāgataṃ bhūmau svedayet kariṣāgninā //
                    (RA_15.155.2) 
 ahorātraṃ trirātraṃ vā cūrṇabandho bhavet tataḥ /
                    (156.1) 
 taccūrṇabandhaḥ kurute vedhaṃ daśaguṇottaram //
                    (RA_15.156.2) 
 rasakhoṭa śūlinīrasasūtaṃ ca srotoñjanasamanvitam /
                    (157.1) 
 pūrvavat piṣṭikāyogāt khoṭo bhavati śobhanaḥ //
                    (RA_15.157.2) 
 srotoñjanaṃ satagaraṃ piṣṭitrayayutaṃ rasam /
                    (RA_15.158.1) 
 dhamayed vahnisaṃkṣiptaṃ sūtakaḥ sarvakarmakṛt //
                    (158.2) 
 hemābhraṃ caiva tārābhraṃ śulvābhraṃ cābhratīkṣṇakam /
                    (159.1) 
 vaṅgābhraṃ caiva nāgābhraṃ samasūtena vedhayet //
                    (159.2) 
 yathālābhauṣadhīghṛṣṭaṃ mahārasasamanvitam /
                    (RA_15.160.1) 
 hemnā tāreṇa śulvena tīkṣṇavaṅgoragaistathā //
                    (RA_15.160.2) 
 ebhir vyastaiḥ samastair vā piṣṭīṃ kṛtvā same samām /
                    (161.1) 
 mārayet pūrvavidhinā garbhayantre tuṣāgninā //
                    (RA_15.161.2) 
 samāṃśaṃ sūtakaṃ dattvā vāraṃ vāraṃ punaḥ punaḥ /
                    (162.1) 
 jāyante vividhāḥ khoṭāḥ kāntabaddho mahārasaḥ //
                    (RA_15.162.2) 
 bhavet saṃkalikāyogāt vedho daśaguṇottaraḥ // (RA_15.163) 
 khoṭaḥ poṭastathā bhasma dhūliḥ kalkaś ca pañcamaḥ /
                    (164.1) 
 ete nigalagolābhyāṃ sarvabandhaphalodayāḥ //
                    (RA_15.164.2) 
 nigalabandha śigrusarjabhavaṃ kṣāraṃ brahmabījāni gugguluḥ /
                    (165.1) 
 saindhavaṃ dviguṇaṃ dattvā mardayitvā vicakṣaṇaḥ //
                    (165.2) 
 piṣṭikāveṣṭanaṃ kṛtvā kalkenānena sundari /
                    (RA_15.166.1) 
 bilvapramāṇaṃ kṛtvā tu mūṣāmatidṛḍhāṃ śubhām //
                    (RA_15.166.2) 
 ūrdhvādho lavaṇaṃ dattvā mūṣāmadhye rasaṃ kṣipet /
                    (167.1) 
 mūṣālepaḥ pradātavyo dagdhaśaṅkhādicūrṇakaḥ //
                    (RA_15.167.2) 
 mukhaṃ tasyā dṛḍhaṃ baddhvā loṇamṛttikayā punaḥ /
                    (168.1) 
 kārayec ca sudhālepaṃ chāyāśuṣkaṃ ca kārayet //
                    (RA_15.168.2) 
 ukto nigalabandho 'yaṃ putrasyāpi na kathyate //
                    (RA_15.169) 
 tuṣakarṣāgninā bhūmau mṛdusvedaṃ tu kārayet /
                    (RA_15.170.1) 
 ahorātrapramāṇena puṭaṃ dattvā prayatnataḥ //
                    (RA_15.170.2) 
 evaṃ mūṣā maheśāni rasasya khoṭatāṃ nayet /
                    (RA_15.171.1) 
 sudhmātaḥ khadirāṅgāraiḥ rasendraḥ khoṭatāṃ vrajet //
                    (171.2) 
 sauvīraṃ ṭaṅkaṇaṃ kācaṃ dattvā khoṭaṃ tu śodhayet /
                    (172.1) 
 akṣīṇo milate hemni samāvartas tu jāyate //
                    (RA_15.172.2) 
 samāṃśabhakṣaṇaṃ taṃ tu śuddhasūtena kārayet /
                    (RA_15.173.1) 
 dhamayet pūrvayogena rasendraṃ khoṭatāṃ nayet //
                    (RA_15.173.2) 
 bhavet saṃkalikāyogād vedho daśaguṇottaraḥ // (RA_15.174) 
 palāśabījaniryāsaṃ kokilonmattavāruṇi / (175.1) 
 śūlinīrasasaṃyuktaṃ peṣayet saindhavānvitam //
                    (RA_15.175.2) 
 piṣṭikāveṣṭanaṃ kṛtvā nigalena tu bandhayet // (RA_15.176) 
 mūṣāyāṃ nigalo devi lepitaḥ śivaśāsanāt / (RA_15.177.1) 
 rasasya pariṇāmāya mahadagnisthito bhavet //
                    (RA_15.177.2) 
 nigala abhrakasya tu pattreṇa vajrārkakṣīrasindhunā /
                    (178.1) 
 tāpyena lohakiṭṭena sikatāmṛnmayena ca // (RA_15.178.2) 
 ebhis tu nigalair baddhaḥ pāradīyo mahārasaḥ /
                    (RA_15.179.1) 
 nātikrāmati maryādāṃ velāmiva mahodadhiḥ //
                    (RA_15.179.2) 
 versch. Arten von nigala
                     tailārkakṣīravārāhīlāṅgalyo nigalottamaḥ / (180.1) 
 kākaviḍ brahmabījāni lāṅgalī nigalo varaḥ //
                    (RA_15.180.2) 
 vākucī brahmabījāni karkaṭāsthīni sundari /
                    (RA_15.181.1) 
 sāmudraṃ sāmbaraṃ caiva lavaṇaṃ nigalottamaḥ //
                    (RA_15.181.2) 
 snuhyarkasambhavaṃ kṣīraṃ brahmabījāni kokilā / (182.1) 
 karakasya tu bījāni lohāṣṭāṃśena mardayet //
                    (RA_15.182.2) 
 nigalo'nyas tu gojihvāmūlāni strīrajo'paraḥ /
                    (RA_15.183.1) 
 vākucī brahmabījāni snuhyarkakṣīrasaindhavam /
                    (RA_15.183.2) 
 jvālinī kākaviṣṭhā ca praśasto nigalottamaḥ //
                    (RA_15.183.3) 
 lavaṇaṃ ṭaṅkaṇaṃ kṣāraṃ śilā tālakagandhakam / (184.1) 
 tathāmlavetasaṃ tāpyaṃ hiṅgulaṃ samabhāgikam /
                    (RA_15.184.2) 
 snuhyarkapayasā yuktaṃ peṣayen nigalottamam //
                    (RA_15.184.3) 
 piṣṭikāṃ veṣṭayed eṣāmekena nigalena tu / (RA_15.185.1) 
 lohamūṣāgataṃ prāgvat khoṭaṃ kṛtvā tu vedhayet //
                    (185.2) 
 dvitīyaṃ golakaṃ vakṣye piṣṭikāstambham uttamam // (186) 
 dvipadīrajamūtrāṇi saindhavābhraṃ ca gugguluḥ /
                    (RA_15.187.1) 
 piṣṭīṃ saṃveṣṭya kalkena mṛdā tu punar aṣṭadhā //
                    (187.2) 
 tuṣakarṣāgninā bhūmau mṛdusvedaṃ tu kārayet /
                    (RA_15.188.1) 
 ahorātraṃ trirātraṃ vā pūrvavat khoṭatāṃ nayet //
                    (188.2) 
 vākucī brahmabījāni gaganaṃ vimalaṃ maṇim /
                    (RA_15.189.1) 
 sauvarcalaṃ saindhavaṃ ca ṭaṅkaṇaṃ gugguluṃ tathā //
                    (189.2) 
 dvipadīrajasā mūtraṃ suślakṣṇaṃ tac ca mardayet /
                    (190.1) 
 piṣṭīṃ saṃveṣṭya kalkena pūrvavat khoṭatāṃ nayet //
                    (190.2) 
 viṣabījaṃ brahmabījaṃ bījāni kanakasya ca / (191.1) 
 mūlāni yavaciñcāyāḥ lāṅgalī cendravāruṇī //
                    (RA_15.191.2) 
 kokilārkasnuhīkṣīraṃ saindhavābhrakaguggulu /
                    (RA_15.192.1) 
 piṣṭīṃ saṃveṣṭya kalkena pūrvavat khoṭatāṃ nayet //
                    (192.2) 
 lāṅgalī brahmabījāni viṣṭhā kākasya gugguluḥ / (193.1) 
 śvetāśvamāramūlāni mūlaṃ kanakavāruṇī // (RA_15.193.2) 
 tailaṃ saindhavasaṃyuktaṃ mardayet tadvicakṣaṇaḥ /
                    (194.1) 
 piṣṭīṃ saṃveṣṭya kalkena pūrvavat khoṭatāṃ nayet //
                    (194.2) 
 vākucī brahmabījāni jīrakadvayaguggulu / (195.1) 
 saindhavābhraṃ kulīrāsthi ṭaṅkaṇaṃ jvālinīrasaḥ //
                    (195.2) 
 piṣṭīṃ saṃveṣṭya kalkena mṛdā tu punar aṣṭadhā /
                    (RA_15.196.1) 
 tuṣakarṣāgninā bhūmau mṛdusvedaṃ tu kārayet //
                    (RA_15.196.2) 
 ahorātraṃ trirātraṃ vā rasendraṃ khoṭatāṃ nayet /
                    (197.1) 
 daśasaṃkalikāyogāt śabdavedhī mahārasaḥ // (RA_15.197.2) 
 śaṃkarasya dvibhāgaṃ tu pāradasya trayaṃ tathā / (198.1) 
 piṣṭikāṃ kārayet tena taptakhalle tu kāñjike //
                    (RA_15.198.2) 
 pūrvavannigalopetaṃ khoṭaṃ kṛtvā tu vedhayet /
                    (RA_15.199.1) 
 daśasaṃkalikāyogāt śabdavedhī mahārasaḥ // (RA_15.199.2) 
 Herstellung eines bubhukṣitarasas
                     baddhasūtakarājendraśilāgandhakamākṣikaiḥ / (200.1) 
 kāntapāṣāṇacūrṇena bhūlatābhiḥ samanvitaḥ //
                    (RA_15.200.2) 
 dhmāto mūṣāgataś caiva raso'yaṃ suravandite /
                    (RA_15.201.1) 
 rasāṃścoparasān lohān ratnāni ca maṇīṃstathā /
                    (RA_15.201.2) 
 prakāśamūṣāgarbhe ca grasate vaḍavānalaḥ //
                    (RA_15.201.3) 
 mākṣikaṃ daradaṃ caiva gandhakaṃ ca manaḥśilā / (202.1) 
 rājāvartaṃ pravālaṃ ca kaṅkuṣṭhaṃ tutthakaṃ tathā //
                    (202.2) 
 pītaraktagaṇair bhāvyaṃ kaṅguṇītailamiśritam /
                    (RA_15.203.1) 
 khoṭaṃ haṇḍikayā pakvaṃ drutaṃ hi nalike kṣipet //
                    (203.2) 
 haṇḍyāṃ tu sikatāṃ dattvā trirātram api dhāmayet //
                    (RA_15.204) 
 āranālena tat svinnaṃ dolāyāṃ dhṛtameva ca /
                    (RA_15.205.1) 
 evaṃ saṃrañjitaḥ sūtaḥ śarīradhanakṛd bhavet //
                    (RA_15.205.2) 
 udghāṭa udghāṭaḥ paramaḥ proktaḥ sarvakarmahitaḥ paraḥ /
                    (206.1) 
 chattrī pataṃgī durdrāvī durmelī naiva jāyate /
                    (RA_15.206.2) 
 varṇānyatvaṃ ca kurute sphoṭayed varavarṇini //
                    (RA_15.206.3) 
 bandham evaṃ drutaṃ kṛtvā kurute vajrajāraṇam /
                    (RA_15.207.1) 
 tan mam ācakṣva deveśi kimanyac chrotum icchasi //
                    (207.2) 
 
 
                16

                 śrīdevyuvāca / (1.2) 
 baddhasya rasarājasya kathaṃ drāvaṇamīśvara / (RA_16.1.3) 
 vajrādijāraṇaṃ cāpi kathamājñāpaya prabho // (RA_16.1.4) 
 śrībhairava uvāca / (2.1) 
 pāradadrāvaṇa taṃ khoṭaṃ sūkṣmacūrṇaṃ tu strīrajobhis tu
                    bhāvayet // (2.2) 
 punarnavā ca mīnākṣī rambhākandaḥ striyorajaḥ /
                    (RA_16.3.1) 
 maṇimanthaṃ śilādhātuṃ sarvamekatra peṣayet // (RA_16.3.2) 
 kalkenānena saṃchannamāroṭarasasaṃyutam / (RA_16.4.1) 
 taṃ rasaṃ bhūrjapattre tu baddhvā poṭalikāṃ tataḥ //
                    (RA_16.4.2) 
 dolāyantre sureśāni svedayed divasatrayam / (RA_16.5.1) 
 anena kramayogeṇa mṛtaḥ sūto bhaveddrutaḥ // (RA_16.5.2) 
 rasadrāvaṇa und -jāraṇa ārdrakaṃ mūlakaṃ śuṇṭhī laśunaṃ hiṅgu
                    mākṣikam / (6.1) 
 trikṣāraṃ pañcalavaṇaṃ kāṅkṣī kāsīsagandhakam /
                    (RA_16.6.2) 
 amlavargasamāyuktaṃ golakaṃ kārayet priye // (RA_16.6.3) 
 tasya madhyagatā piṣṭī dolāyāṃ svedanena tu / (RA_16.7.1) 
 dravate nātra saṃdeho drutaṃ jārayate rasam // (RA_16.7.2) 
 baddhaṃ mahārasaṃ devi drāvayet pādayogataḥ / (RA_16.8.1) 
 drutapāde tato deyaṃ drāvayitvā punardravet // (RA_16.8.2) 
 evaṃ baddhaṃ drutaṃ kṛtvā samadvitriguṇādikam /
                    (RA_16.9.1) 
 tasmin drute jāraṇā ca kartavyā karmavedibhiḥ //
                    (RA_16.9.2) 
 sūtajāraṇa kukkuṭīkandamārjārī uccaṭāpīśvarī tathā /
                    (10.1) 
 kṣīrakañcukayā yuktaṃ sveditaṃ ca drutaṃ rasam //
                    (RA_16.10.2) 
 drutaṃ dolādisaṃbhinnaṃ kukkuṭyādyair dinatrayam /
                    (RA_16.11.1) 
 ārdrakādyair drutaṃ caiva tatsūtaṃ svedyatāṃ vrajet //
                    (11.2) 
 vajraṃ drutaṃ yathā sūtaṃ jārayetsuravandite /
                    (RA_16.12.1) 
 īśvarastasya vijñeyo devadevo jagadguruḥ // (RA_16.12.2) 
 vidhāya khoṭaṃ yat kiṃcit mṛtakotthāpite rase / (13.1) 
 ṣaḍguṇaṃ hema jāryaṃ tu sārayet sāraṇātrayam //
                    (RA_16.13.2) 
 koṭyaṃśena tu tenaiva śulvavedhaṃ pradāpayet /
                    (RA_16.14.1) 
 jāyate kanakaṃ divyaṃ devābharaṇabhūṣaṇam // (RA_16.14.2) 
 punas tat tu rasendrasya vajraratnāni jārayet /
                    (RA_16.15.1) 
 prakāśamūṣāgarbhe ca haṭhāgnau jarate kṣaṇāt //
                    (RA_16.15.2) 
 drāvaṇa von Juwelen
                     uccaṭāmīnanayanāsarpākṣīraktacitrakaiḥ / (16.1) 
 etaiḥ ratnaṃ dravatyāśu nīlamāṇikyamauktikam //
                    (RA_16.16.2) 
 sūtajāraṇa viṣṇukrāntā ca cakrāṅkā kumārī yavaciñcikā /
                    (17.1) 
 vajrāṇi padmarāgāś ca rājāvartādisasyakam / (RA_16.17.2) 
 oṣadhīnāṃ dravaṃ dattvā tapte sūte vinikṣipet //
                    (RA_16.17.3) 
 paścādratnāni deyāni dravanti salilaṃ yathā // (RA_16.18) 
 dolāyāṃ svedayed devi viḍayogena jārayet / (RA_16.19.1) 
 prakāśamūṣāgarbhe ca haṭhāgnau jārayet kṣaṇāt //
                    (RA_16.19.2) 
 khoṭajāraṇa śaṅkhenaivārkadugdhena puṭena śatavāpitam /
                    (20.1) 
 tadbījaṃ kṣārasaṃyuktam amlavargeṇa bhāvayet //
                    (RA_16.20.2) 
 viḍahiṅgulasaṃyuktarājāvartapravālakaiḥ / (RA_16.21.1) 
 gandhakaḥ śilayā yuktaḥ khoṭānāṃ jāraṇe hitaḥ //
                    (RA_16.21.2) 
 baddhahemajāraṇa mūṣālepādisaṃyogāt baddhahemno hi jāraṇam /
                    (22.1) 
 tat kṣepāj jāyate devi viḍayogena jāraṇam // (RA_16.22.2) 
 paścād dhema pradātavyaṃ ṣaṭtriṃśāṃśadraveṇa ca //
                    (RA_16.23) 
 tato vai sūtarājasya jāyate raśmimaṇḍalam / (24.1) 
 tiryagūrdhvam adhovyāpitejaḥpuñjena pūritam //
                    (RA_16.24.2) 
 itthaṃ śuddho bhavet sūtaḥ cintāmaṇiriva svayam /
                    (RA_16.25.1) 
 sadevaiḥ pūjyate siddhaiḥ dvitīya iva śaṃkaraḥ //
                    (RA_16.25.2) 
 lokānugrahakartā ca bhuktimuktipradāyakaḥ / (RA_16.26.1) 
 jārayec ca mahānīlaṃ tattvasaṃkhyākrameṇa tu //
                    (RA_16.26.2) 
 bhramate dakṣiṇāvartas tadāsau khecaro rasaḥ /
                    (RA_16.27.1) 
 vedhayet sarvalohāni bhārasaṃkhyāni pārvati //
                    (RA_16.27.2) 
 kāpālirañjana evaṃ jīrṇasya sūtasya śṛṇu kāpālirañjanam //
                    (28) 
 śulvapattrapalaikaṃ tu palārdhaṃ gandhakasya ca /
                    (RA_16.29.1) 
 ṭaṅkaṇaṃ karṣamekaṃ tu karṣaikāṃ rasakajjalīm //
                    (RA_16.29.2) 
 mākṣikaṃ karṣamekaṃ tu sarvamekatra kārayet /
                    (RA_16.30.1) 
 andhamūṣāgataṃ dhmātaṃ khoṭo bhavati tatkṣaṇāt //
                    (RA_16.30.2) 
 Weiterverarbeitung: Transformation in Gold
                        (kāpālikayoga)  taṃ khoṭaṃ sūkṣmacūrṇaṃ tu caṇakāmlena mardayet /
                    (31.1) 
 āraṇyagomayenaiva puṭān dadyāccaturdaśa // (RA_16.31.2) 
 indragopakasaṃkāśaṃ jāyate nātra saṃśayaḥ // (RA_16.32) 
 taccūrṇaṃ madhunā yuktaṃ śuddhatāraṃ tu rañjayet /
                    (RA_16.33.1) 
 rañjayet trīṇi vārāṇi śobhanaṃ hema jāyate //
                    (RA_16.33.2) 
 eṣa kāpāliko yogaḥ sarvalohāni rañjayet / (RA_16.34.1) 
 rañjayed baddhasūtaṃ ca vajrabandhaṃ ca rañjayet //
                    (34.2) 
 rañjana nach verschiedenen Methoden
                     āracūrṇapalaikaṃ vā mṛtanāgapalaṃ tu vā / (35.1) 
 vaṅgābhrakapalaikaṃ vā tīkṣṇacūrṇapalaṃ tu vā //
                    (RA_16.35.2) 
 triśulvaṃ nāgavaṅgau vā ekaikāṃśasamanvitam /
                    (RA_16.36.1) 
 triśulvaṃ gairikaikaikamathavā tīkṣṇamākṣikam //
                    (RA_16.36.2) 
 athavā tīkṣṇabhāgau dvau trayo ghoṣā navoragāḥ /
                    (RA_16.37.1) 
 tāmrasya nava bhāgāḥ syur ārabhāgacatuṣṭayam //
                    (RA_16.37.2) 
 athavā devadeveśi mākṣikasya paladvayam / (RA_16.38.1) 
 mayūragrīvatutthaikaṃ mṛtanāgapalaṃ tathā // (RA_16.38.2) 
 athavā vaṅganāgāṃśamekaikaṃ suravandite / (RA_16.39.1) 
 tīkṣṇadvayaṃ triśulvaṃ ca hematāpyacatuṣṭayam //
                    (RA_16.39.2) 
 yadvā vimalavaikrāntavaṅganāgāni rītikā / (RA_16.40.1) 
 saśulvāpyathavā hema vimalaṃ ca bhujaṃgamaḥ //
                    (RA_16.40.2) 
 eṣāmanyatamaṃ devi pūrvakalpasamanvitam / (RA_16.41.1) 
 andhamūṣāgataṃ dhmātaṃ khoṭo bhavati tatkṣaṇāt //
                    (RA_16.41.2) 
 puṭayet pūrvayogena rañjayet pūrvayogataḥ // (RA_16.42) 
 nāgaśulvaṃ tathā tīkṣṇaṃ kāpālikramam uttamam / (43.1) 
 tenaiva rañjayet tāraṃ saptavāraṃ punaḥ punaḥ //
                    (RA_16.43.2) 
 tenaiva rañjayed dhema saptavāraṃ punaḥ punaḥ /
                    (RA_16.44.1) 
 pakvabījamidaṃ śreṣṭhaṃ sarvakarmasu yojayet //
                    (RA_16.44.2) 
 tārarañjana vaṅgatīkṣṇaṃ kapālī ca śulvaṃ tāraṃ tu rañjayet /
                    (45.1) 
 rañjayet sarvalohāni yāvat kuṅkumasaṃnibham //
                    (RA_16.45.2) 
 vaikrāntanāgakāpālī śuddhatāraṃ tu rañjayet /
                    (RA_16.46.1) 
 rañjayet saha hemnā tu bhavet kuṅkumasannibham //
                    (RA_16.46.2) 
 hemarañjana raktatailaniṣiktaṃ tu lohasaṃkrāntināśanam /
                    (47.1) 
 ārakāpālicūrṇaṃ tu śuddhatāraṃ tu rañjayet //
                    (RA_16.47.2) 
 vimalena ca nāgena kāpālī parameśvarī / (RA_16.48.1) 
 rañjayet sarvalohāni tāraṃ hema viśeṣataḥ // (RA_16.48.2) 
 rañjayet trīṇi vārāṇi jāyate hema śobhanam / (RA_16.49.1) 
 tenaiva rañjayed dhema saptavāraṃ punaḥ punaḥ //
                    (RA_16.49.2) 
 hemarañjana lavaṇodaniṣiktaṃ tu lohasaṃkrāntināśanam /
                    (50.1) 
 vaṅganāgaṃ tathā kāntaṃ śulvaṃ tīkṣṇaṃ ca mākṣikam //
                    (50.2) 
 ravināgakapālī tu śuddhatāraṃ tu rañjayet / (RA_16.51.1) 
 rañjayet trīṇi vārāṇi tārāriṣṭaṃ tu jāyate / (RA_16.51.2) 
 tenaiva rañjayed dhema saptavārāṇi pārvati //
                    (RA_16.51.3) 
 raktavarganiṣiktaṃ ca lohasaṃkrāntināśanam / (52.1) 
 vaṅganāgaṃ tathā śulvaṃ kapālī suravandite //
                    (RA_16.52.2) 
 guḍena nīlakācena tutthāmlalavaṇena ca / (RA_16.53.1) 
 viṣapittāmlapiṣṭena hanyāt saṃkrāntikālikām //
                    (RA_16.53.2) 
 gairikaṃ gandhakaṃ sūtaṃ tilatailena peṣayet / (54.1) 
 lepayet tārapatrāṇi dattvā śulvakapālikām // (RA_16.54.2) 
 ūrdhvādhas tv andhamūṣāyāṃ śubhraṃ hemadalaṃ bhavet //
                    (RA_16.55) 
 bhāgaikaṃ haritālasya bhāgaikaṃ gairikasya ca / (56.1) 
 mākṣikakalkabhāgaikaṃ catvāro golakasya ca / (RA_16.56.2) 
 andhamūṣāgataṃ dhmātaṃ hema rañjayati kṣaṇāt //
                    (RA_16.56.3) 
 anena kramayogeṇa caturvāraṃ tu rañjayet / (RA_16.57.1) 
 pakvabījamidaṃ śreṣṭhaṃ bālārkasadṛśaprabham //
                    (RA_16.57.2) 
 tena varṇadvayotkarṣaḥ ṣoḍaśāṃśena jāyate // (RA_16.58) 
 raktataile niṣiktaṃ ca lohasaṃkrāntināśanam /
                    (RA_16.59.1) 
 rasakasya tu kāpālī candrārkaṃ tu śatāṃśataḥ / (59.2) 
 andhamūṣāgataṃ dhmātaṃ śobhanaṃ hema jāyate //
                    (RA_16.59.3) 
 Herstellung eines khoṭas, rañjana
                     śuddhanāgapalaikaṃ tu karṣaikaṃ drutasūtakam / (60.1) 
 sārayet sāraṇāyantre khoṭo bhavati sūtakaḥ //
                    (RA_16.60.2) 
 khoṭasya palamekaṃ tu mākṣikasya palaṃ tathā /
                    (RA_16.61.1) 
 ekīkṛtyātha saṃmardya kanakasya rasena ca / (RA_16.61.2) 
 pācayen mṛnmaye pātre bhavet kuṅkumasannibham //
                    (RA_16.61.3) 
 pūrvakalkena saṃyuktaṃ khoṭaṃ kurvīta pūrvataḥ /
                    (RA_16.62.1) 
 etat kāpālikāyogāccūrṇamamlena mardayet // (RA_16.62.2) 
 puṭayet pūrvayogena rañjayet pūrvayogataḥ // (RA_16.63) 
 yena kena rasaṃ baddhvā hemagandhaśiloragaiḥ / (64.1) 
 krameṇa veṣṭitaṃ dhmātaṃ śatavārāṇi vedhayet //
                    (RA_16.64.2) 
 ādau tu baddhasūtaṃ ca vaṅgaṃ tāraṃ manaḥśilā /
                    (RA_16.65.1) 
 krameṇa veṣṭayet dhmātaṃ śatavedhī na saṃśayaḥ //
                    (RA_16.65.2) 
 anena kurute tāraṃ kanakena tu kāñcanam // (RA_16.66) 
 sūto mṛto hanti samena vaṅgaṃ tenaiva hanyād dviguṇaṃ ca
                    tāram / (67.1) 
 tāraṃ catuḥṣaṣṭiraviṃ karoti hemāpi tadvat phaṇihemayogāt //
                    (67.2) 
 Herstellung von koṭivedhirasa (?)
                     mṛtarasapalamekaṃ pañcanāgaṃ ca dadyāt kanakapalavimiśraṃ
                    dhmātasūtāvaśeṣam / (68.1) 
 punar api śatavārānevameva krameṇa bhavati ca rasarājaḥ
                    koṭivedhī krameṇa // (68.2) 
 mṛtasūtapalaikaṃ tu dve pale daradasya ca / (69.1) 
 catuḥpalaṃ gandhakasya kaṅkuṣṭhasya palatrayam /
                    (RA_16.69.2) 
 śilāyāḥ pañcakaṃ caiva gopittena tu mardayet //
                    (RA_16.69.3) 
 palaikanāgapatrāṇi tena kalkena lepayet / (RA_16.70.1) 
 mārayet puṭayogena nāgo'yaṃ mriyate kṣaṇāt //
                    (RA_16.70.2) 
 vaṭikāṃ kārayetpaścāt ṣaṣṭiṃ trīṇi śatāni ca /
                    (RA_16.71.1) 
 ekaikāṃ vaṭikāṃ paścādgopittena tu mardayet //
                    (RA_16.71.2) 
 anena kramayogeṇa śataṃ dadyāt puṭāni ca / (RA_16.72.1) 
 nāgo'yaṃ jāyate devi sindūrāruṇasaṃnibhaḥ // (RA_16.72.2) 
 śatāṃśena ca tenaiva tāre vedhaṃ pradāpayet /
                    (RA_16.73.1) 
 tattāraṃ jāyate devi devābharaṇam uttamam // (RA_16.73.2) 
 mṛtanāgapalaikaṃ tu hemapattraṃ tu tatsamam /
                    (RA_16.74.1) 
 mārayet puṭayogena mriyate hema tatkṣaṇāt // (RA_16.74.2) 
 tadbhasma nāgaikayutaṃ hemapattraṃ tu tatsamam /
                    (RA_16.75.1) 
 mārayet puṭayogena mriyate hema tatkṣaṇāt // (RA_16.75.2) 
 anena kramayogeṇa trīṇi vārāṇi kārayet / (RA_16.76.1) 
 sahasrāṃśena tenaiva tāraṃ vedhaṃ pradāpayet //
                    (RA_16.76.2) 
 sukhasādhyaprayogena tattāraṃ kanakaṃ bhavet /
                    (RA_16.77.1) 
 kalkavedha kalkavedhamato vakṣye sukhasādhyaṃ sureśvari //
                    (77.2) 
 palāśanimbabilvākṣakārpāsakaṭutumbinī / (RA_16.78.1) 
 kaṅguṇīkaṭutailaṃ ca ekaikaṃ rasamārakam // (RA_16.78.2) 
 same hemni samaṃ sūtaṃ tāraṃ tāmramathāpi vā /
                    (RA_16.79.1) 
 mahārasāṣṭamadhye tu catvāra uparasās tathā //
                    (RA_16.79.2) 
 phalāmlakāñjikair madhyaniraṅgāre tu khallayet /
                    (RA_16.80.1) 
 taptāyase'thavā lohamuṣṭinā mṛduvahninā // (RA_16.80.2) 
 prāguktavālukāyantre tailaṃ dattvā vicakṣaṇaḥ /
                    (RA_16.81.1) 
 mardayet pakṣamekaṃ tu divārātramatandritaḥ //
                    (RA_16.81.2) 
 tatkalkaṃ jāyate śreṣṭhaṃ dharmakāmārthamokṣadam /
                    (RA_16.82.1) 
 vedhayed aṣṭalohāni devānām api durlabham // (RA_16.82.2) 
 nāśayet sakalān rogān palaikena na saṃśayaḥ /
                    (RA_16.83.1) 
 trikaṭutriphalāyuktaṃ madhvājyena tu bhakṣayet //
                    (RA_16.83.2) 
 hemnā tu baddhaṃ guñjaikaṃ tāreṇa dve sureśvari /
                    (RA_16.84.1) 
 tāmreṇa guñjātritayaṃ varṣāt syād ajarāmaraḥ //
                    (RA_16.84.2) 
 sevante candravadanāḥ sarvābharaṇabhūṣitāḥ / (RA_16.85.1) 
 triphalābījamadhvājyaṃ nasyaṃ kṛtvā niśāsu ca // (85.2) 
 rasaṃ tu bhakṣayet prātarajīrṇaṃ naiva jāyate /
                    (RA_16.86.1) 
 gandhakaṃ pānamālepaṃ kaṅkuṣṭhaṃ bhakṣayed budhaḥ //
                    (86.2) 
 palena bhakṣayet sūtaṃ surāsuranamaskṛtam / (87.1) 
 taptahemanibhākāro bālārkasadṛśaprabhaḥ // (RA_16.87.2) 
 vedhayet sarvalohāni chede dāhe na saṃśayaḥ /
                    (RA_16.88.1) 
 baddhā tu saṃkalābandhair vaṭikā khecarī bhavet //
                    (RA_16.88.2) 
 mahālatāḥ kākajaṅghā ca bṛhatī śarapuṅkhājaśṛṅgike /
                    (89.1) 
 śivā śakralatā kanyā saptaitās tu mahālatāḥ //
                    (RA_16.89.2) 
 guhyād guhyaṃ samākhyātaṃ vātārisnehasaṃyutam / (90.1) 
 same hemni samaṃ sūtaṃ tāre tāmre 'thavā priye //
                    (RA_16.90.2) 
 mahārasāṣṭamadhyaikaṃ dadyāttūparasāṃstathā /
                    (RA_16.91.1) 
 mardayet khallapāṣāṇe yāvanniścetanaṃ bhavet //
                    (RA_16.91.2) 
 svedayed āranālena mardayet pūrvakalkavat / (RA_16.92.1) 
 tac ca lohasya dehasya tattatkarmasu yojayet //
                    (RA_16.92.2) 
 hemābhrakasya caikaikaṃ sūtakasya dvayaṃ tathā / (93.1) 
 tārābhrakasya caikaikaṃ sūtakasya dvayaṃ tathā //
                    (RA_16.93.2) 
 piṣṭikāṃ kārayet tena nigalena ca bandhayet /
                    (RA_16.94.1) 
 puṭeṣu piṣṭikābandho golena nigalena ca // (RA_16.94.2) 
 punar anyaṃ pravakṣyāmi cūrṇabandhaṃ sureśvari // (95) 
 piṣṭikāṃ ṭaṅkaṇaṃ dattvā dvipadīrasamarditam /
                    (RA_16.96.1) 
 naṣṭapiṣṭaṃ ca śuṣkaṃ tat dhāmayitvā puṭe pacet //
                    (RA_16.96.2) 
 veṣṭayed devadeveśi golena nigalena ca / (RA_16.97.1) 
 tuṣakarṣāgninā bhūmau mṛdusvedaṃ tu kārayet //
                    (RA_16.97.2) 
 ahorātraṃ trirātraṃ vā cūrṇaṃ bhavati śobhanam /
                    (RA_16.98.1) 
 baddhasaṃkalikābhāvāt bhaveddvedhā tu vedhakam //
                    (RA_16.98.2) 
 punar anyaṃ pravakṣyāmi paṭṭabandhaṃ sudurlabham // (99) 
 kāsīsaṃ ṭaṅkaṇaṃ kṣāraṃ saindhavaṃ gandhamabhrakam /
                    (100.1) 
 sūtakaṃ mātuluṅgena marditaṃ yāmamātrakam //
                    (RA_16.100.2) 
 vaṅgatārābhrarasakasnukkṣīrakṛtagolakam / (RA_16.101.1) 
 veṣṭayed bhūrjapattreṇa vastrasūtreṇa veṣṭayet //
                    (101.2) 
 ūrdhvādho gomayaṃ dattvā bhūmadhye svedayet tataḥ /
                    (102.1) 
 mardanaṃ svedanaṃ kuryāttrivārānevameva ca //
                    (RA_16.102.2) 
 lepayed deśadharmāc ca mardayed guḍakāñjikaiḥ /
                    (RA_16.103.1) 
 dhattūrarasaliptāyāṃ mūṣāyāṃ saṃniveśayet //
                    (RA_16.103.2) 
 baddhvā mūṣāmukhaṃ devi saṃdhilepaṃ tu kārayet /
                    (RA_16.104.1) 
 loṇamadhye kṣipenmūṣāṃ bṛhanmūṣāṃ ca bāhyataḥ //
                    (RA_16.104.2) 
 mukhaṃ tasyāś ca mūṣāyā baddhvā loṇamṛdā tataḥ /
                    (RA_16.105.1) 
 tuṣakarṣāgninā bhūmau mṛdusvedaṃ tu kārayet //
                    (RA_16.105.2) 
 ahorātraṃ trirātraṃ vā citradharmā bhavanti te /
                    (RA_16.106.1) 
 anenaiva prakāreṇa saptavāraṃ tu kārayet //
                    (RA_16.106.2) 
 antarbahiś ca baddhāste dharmaśuddhā bhavanti te //
                    (RA_16.107) 
 gandhakena hataṃ sūtaṃ kāṅkṣīkāsīsasaindhavam / (108.1) 
 snuhyarkaṃ ṭaṅkaṇaṃ guñjā ravikṣīreṇa marditā /
                    (RA_16.108.2) 
 purāṇakā bhavantyāśu dharmakāmārthamokṣadāḥ //
                    (RA_16.108.3) 
 pañcabhāgaṃ tu śulvasya dvibhāgaṃ kuñjarasya ca /
                    (109.1) 
 kārayed daladharmāṃś ca lepayet pūrvayogataḥ //
                    (RA_16.109.2) 
 rasendro rañjati hy evaṃ kartavyaṃ sāraṇādikam /
                    (RA_16.110.1) 
 tan mam ācakṣva deveśi kim anyac chrotum icchasi //
                    (110.2) 
 
 

                17

                 śrīdevyuvāca / (1.1) 
 drāvaṇaṃ rañjanaṃ caiva pāradasya śrutaṃ mayā /
                    (RA_17.1.2) 
 sāraṇaṃ krāmaṇaṃ caiva kramādākhyātumarhasi // (RA_17.1.3) 
 śrībhairava uvāca / (2.1) 
 Herstellung eines vedhakas mit versch. sāraṇa-Prozeduren
                     mūṣāṃ tu gostanīṃ kṛtvā dhattūrakusumākṛtim / (2.2) 
 tadardhaṃ pūrayet tailaṃ rañjitaṃ ca rasaṃ kṣipet //
                    (RA_17.2.3) 
 tuṣakarṣāgninā bāhye mūṣāyās tu pradāpayet / (RA_17.3.1) 
 viṃśāṃśanāgasaṃyuktaṃ samāvartaṃ ca khoṭakam / (RA_17.3.2) 
 dīrghasaṃdaṃśanenaiva prakṣipet sāritaṃ bhavet //
                    (RA_17.3.3) 
 dviguṇena tato hemnā jāyate pratisāritam / (RA_17.4.1) 
 tatastriguṇahemnā tu jāyate cānusāritam // (RA_17.4.2) 
 jārayed viḍayogena prāgvaccātha punaḥ punaḥ / (RA_17.5.1) 
 anena vidhinā devi bhaveddvedhā tu vedhakaḥ // (RA_17.5.2) 
 pāradakrāmaṇa bhūlatāśoṇitaśilāviṣaṭaṅkaṇapāradam /
                    (RA_17.6.1) 
 tāpyaṃ strīstanyasampiṣṭaṃ krāmaṇaṃ kṣepalepayoḥ //
                    (RA_17.6.2) 
 krāmaṇa indragopo viṣaṃ kāntaṃ daradaṃ rudhiraṃ tathā /
                    (7.1) 
 rasakaṃ tilatailaṃ ca krāmaṇaṃ kṣepalepayoḥ // (RA_17.7.2) 
 krāmaṇa bhūlatā mākṣikaśilā ṭaṅkaṇaṃ rudhiraṃ viṣam /
                    (8.1) 
 kākaviṣṭhā stanakṣīraṃ mahiṣīkarṇayormalaḥ / (RA_17.8.2) 
 rāmaṭhaṃ ca maheśāni krāmaṇaṃ kṣepalepayoḥ // (RA_17.8.3) 
 krāmaṇa bhūlatā lāṅgalī śṛṅgī kākaviṣṭhā ca śailajam /
                    (9.1) 
 viṣṇukrāntā madhūcchiṣṭaṃ rudhiraṃ dvipadīrajaḥ //
                    (RA_17.9.2) 
 surasā brahmasomā ca gṛdhrakarṇī ca lakṣaṇā /
                    (RA_17.10.1) 
 karṇagaṃ mahiṣasyāpi krāmaṇaṃ kṣepalepayoḥ //
                    (RA_17.10.2) 
 rasakrāmaṇa gaṇḍolaviṣabhekāsyamahiṣākṣimalaṃ tathā /
                    (11.1) 
 rudhireṇa samāyuktaṃ rasasaṃkrāmaṇaṃ param //
                    (RA_17.11.2) 
 rasakrāmaṇa viṣaṃ surendragopaś ca rocanā guggulustathā /
                    (12.1) 
 strīstanyaṃ caiva tair yukto lohe tu kramate rasaḥ //
                    (12.2) 
 rasakrāmaṇa śrīkhaṇḍanimbaniryāsastrīstanyaviṣaṭaṅkaṇaiḥ /
                    (13.1) 
 goghṛtena samāyukto lohe tu kramate rasaḥ // (RA_17.13.2) 
 rasakrāmaṇa arivargahatau vaṅganāgau dvau krāmaṇaṃ param //
                    (14) 
 mātṛvāhaḥ kulīraś ca śaṅkhābhyantarajo malaḥ /
                    (RA_17.15.1) 
 tathā kapitthaniryāso rasasaṃkrāmaṇaṃ param //
                    (RA_17.15.2) 
 krāmaṇaṃ rasarājasya vedhakāle pradāpayet / (16.1) 
 krāmaṇaṃ yo na jānāti śramastasya nirarthakaḥ //
                    (RA_17.16.2) 
 ataḥ paraṃ pravakṣyāmi hematāradalāni tu // (17) 
 nāgaṃ sūtaṃ samaṃ ghṛṣṭaṃ gandhadvādaśasaṃyutam / (18.1) 
 dhattūrakarase ghṛṣṭā guṭikā caṇakākṛtiḥ // (RA_17.18.2) 
 tārasya bhāgāś catvāraḥ śulvabhāgāstrayastathā /
                    (RA_17.19.1) 
 samyag āvartya deveśi guṭikaikāṃ tu nikṣipet //
                    (RA_17.19.2) 
 anena kramayogeṇa tāre tāmraṃ tu vāhayet / (RA_17.20.1) 
 yāvat tu jāyate raktaṃ tāraṃ caiva na saṃśayaḥ //
                    (RA_17.20.2) 
 asya bhāgadvayaṃ grāhyaṃ tārasya bhāgapañcakam / (21.1) 
 hemabhāgaikasaṃyuktaṃ drutaṃ hemāṣṭakaṃ bhavet //
                    (RA_17.21.2) 
 gandhakena hataṃ śulvaṃ daradena samanvitam / (22.1) 
 ārdrakaṃ mūlakaṃ śuṇṭhī laśunaṃ hiṅgu mākṣikam //
                    (RA_17.22.2) 
 mardayen mātuluṅgena nāgapattrāṇi lepayet / (RA_17.23.1) 
 puṭena mriyate nāgaḥ sindūrāruṇasaṃnibhaḥ // (RA_17.23.2) 
 tat tāre triguṇe vyūḍhaṃ nirbījaṃ kanakaṃ bhavet //
                    (RA_17.24) 
 silver:: rañjana:: black
                     gandhapāṣāṇadaradatīkṣṇakharparasūtakaiḥ / (25.1) 
 bhāgavṛddhaiḥ samadhvājyaiḥ pañcamāṃśena lepayet //
                    (25.2) 
 puṭanāc chuṣkapuṭanāt dvidhā tārasya kṛṣṇatā // (RA_17.26) 
 pītagandhakapālāśaniryāsena pralepitam / (27.1) 
 puṭatrayapradānena rajataṃ kāñcanaṃ bhavet //
                    (RA_17.27.2) 
 silver:: rañjana:: removing whiteness
                     pītakṛṣṇāruṇagaṇaṃ yathālābhaṃ sucūrṇitam / (28.1) 
 gosarpirbhāvitaṃ tāre vāpena śvetanāśanam // (RA_17.28.2) 
 raktapītāsitagaṇaṃ chāgakṣīreṇa bhūyasā / (29.1) 
 saptāhaṃ sthāpayet tāre niṣekād raktivardhanam //
                    (RA_17.29.2) 
 yadā vāpaniṣekābhyāṃ mārjāranayanaprabham / (RA_17.30.1) 
 tattāraṃ dalasamproktaṃ melanaṃ paramaṃ matam //
                    (RA_17.30.2) 
 śulvasya kāṃsyakṛṣṇaṃ tu rasakena tu rañjayet / (31.1) 
 dvau bhāgau tasya śulvasya tārasyaikaṃ ca melayet //
                    (31.2) 
 tadā tasya rasendrasya melanaṃ paramaṃ matam /
                    (RA_17.32.1) 
 vedhayet śuddhasūtena śatāṃśena sureśvari // (RA_17.32.2) 
 hemamākṣikalavaṇaṃ peṣayen madhusarpiṣā / (33.1) 
 kuṅkumābhaṃ bhavedyāvat tena nāgapuṭe pacet //
                    (RA_17.33.2) 
 samaṃ śulvaṃ tato deyaṃ tacchulvaṃ tārapattrake /
                    (RA_17.34.1) 
 trivāraṃ śodhayed dattvā śuddhaṃ hemadalaṃ bhavet //
                    (34.2) 
 vaṅgaṃ nāgaṃ tathā tīkṣṇaṃ śulvaṃ tāraṃ ca pañcakam /
                    (35.1) 
 trivāraṃ śodhayed dattvā śuddhaṃ hemadalaṃ bhavet //
                    (35.2) 
 tālakaṃ gandhapāṣāṇaṃ mākṣikaṃ kharparaṃ viṣam / (36.1) 
 mātuluṅgayutaṃ liptvā vaṅgalohaṃ puṭe pacet //
                    (RA_17.36.2) 
 daradaṃ gandhapāṣāṇaṃ mākṣikaṃ saindhavaṃ viṣam / (37.1) 
 mātuluṅgayutaṃ liptvā tīkṣṇalohaṃ puṭe pacet //
                    (RA_17.37.2) 
 kunaṭī gandhapāṣāṇaṃ mākṣikaṃ saindhavaṃ viṣam / (38.1) 
 mātuluṅgayutaṃ liptvā nāgalohaṃ puṭe pacet //
                    (RA_17.38.2) 
 sarvaṃ hemadale vāhyaṃ hema baddhena vedhayet // (39) 
 tulyāṃśau hemakariṇau tīkṣṇaṃ dviguṇam eva ca / (40.1) 
 vyūḍhaṃ raktagaṇaiḥ siktaṃ tattāraṃ kanakaṃ bhavet //
                    (40.2) 
 śulvaṃ tāpyahataṃ kṛtvā varanāgaṃ tu rañjayet / (41.1) 
 taṃ nāgaṃ vāhayet tāre yāvad dhemadalaṃ bhavet //
                    (RA_17.41.2) 
 viṣaṃ sūtasamaṃ gandhaṃ triguṇāñjanasaṃyutam / (42.1) 
 amlena tridinaṃ piṣṭvā tārārkau melayet samau //
                    (RA_17.42.2) 
 pakvaṃ pañcamṛdā caiva puṭettārāvaśeṣitam / (RA_17.43.1) 
 evaṃ vāratrayeṇaiva rañjayet tāram uttamam //
                    (RA_17.43.2) 
 bhujaṃgasya ca śulvasya pṛthagaṃśacatuṣṭayam / (44.1) 
 pṛthagdvādaśatailasya rītikātārayor dvayoḥ //
                    (RA_17.44.2) 
 kanakasya tu bhāgaikaṃ hematārāvaśeṣitam / (RA_17.45.1) 
 mārjārākṣiprabhaṃ devi varaṃ hemadalaṃ bhavet //
                    (RA_17.45.2) 
 tārāṣṭakaṃ tāmracatuṣkabhāgaṃ nāgadvayaṃ kāñcanamekabhāgam /
                    (46.1) 
 sarvaṃ tato raktagaṇena siktaṃ tārāvaśeṣaṃ kanakaṃ karoti //
                    (46.2) 
 rājāvartaṃ caturthaṃ ca daradaṃ ca pravālakam / (47.1) 
 hemamākṣikasaṃyuktaṃ samabhāgāni kārayet // (RA_17.47.2) 
 rasakasya trayo bhāgā meṣīkṣīreṇa mardayet / (RA_17.48.1) 
 vaṭikāṃ kārayet paścāt chāyāyāṃ śoṣayet tataḥ //
                    (RA_17.48.2) 
 pañcadrāvakasaṃyuktāṃ śilāpaṭṭena peṣayet / (RA_17.49.1) 
 anena siddhakalkena tārāriṣṭaṃ tu yojayet // (RA_17.49.2) 
 prathame samakalkena dvitīye tu tadardhakam /
                    (RA_17.50.1) 
 tṛtīye pādabhāgena tārāriṣṭaṃ tu jāyate // (RA_17.50.2) 
 pattre dāhe kaṣe chede hema taccākṣayaṃ bhavet //
                    (RA_17.51) 
 gold:: rañjana:: black; extraction from silver
                     sūtakaṃ daradaṃ tāpyaṃ gandhakaṃ kunaṭī tathā / (52.1) 
 gṛhītvā kramavṛddhyā tu śulvapattrāṇi lepayet //
                    (RA_17.52.2) 
 cāṅgerīsvarase piṣṭvā dāpayet puṭapañcakam / (RA_17.53.1) 
 taccūrṇaṃ vāhayet tāre hemākṛṣṭiriyaṃ bhavet //
                    (RA_17.53.2) 
 kanake yojayed devi kṛṣṇavarṇaṃ bhavet tataḥ // (RA_17.54) 
 gomūtreṇa niśāṃ piṣṭvā śulvamāvartya secayet / (55.1) 
 śatadhā śodhanenaiva bhavet kāñcanatārakam //
                    (RA_17.55.2) 
 atha kāṃsyoddhṛtaṃ tāmramāroṭamathavā priye / (56.1) 
 ṣaḍguṇena tu nāgena śodhayitvā tato budhaḥ //
                    (RA_17.56.2) 
 śatārdhaṃ sindhuvārasya rasamadhye tu ḍhālayet /
                    (RA_17.57.1) 
 kuṣmāṇḍasya rase paścāt saptavāraṃ tu dāpayet //
                    (RA_17.57.2) 
 tathā takre niśāyukte taptataptaṃ ca dāpayet /
                    (RA_17.58.1) 
 śukatuṇḍakiṃśukābhaṃ chede raktaṃ mṛduṃ tathā //
                    (RA_17.58.2) 
 tāpyena vāpyaṃ kṛtsnaṃ tat śulvaṃ kālikayā gatam //
                    (RA_17.59) 
 daradaṃ kiṃśukarasaṃ raktacitrakameva ca / (60.1) 
 haridre dve varārohe chāgamūtreṇa peṣayet // (RA_17.60.2) 
 dadyānniṣecanaṃ śulve saptavāraṃ na saṃśayaḥ /
                    (RA_17.61.1) 
 śulvaṃ sindūravarṇaṃ ca varaṃ hemadalaṃ bhavet //
                    (RA_17.61.2) 
 dviguṇau tīkṣṇabhujagau ghoṣakṛṣṇaṃ tu vāhayet / (62.1) 
 athavā yantrakārasya caikadvitripalakramāt //
                    (RA_17.62.2) 
 tripañcakaṃ ca nāgasya śulvasya ca palaṃ tathā /
                    (RA_17.63.1) 
 dhmātaṃ yadavaśiṣṭaṃ tat tapanīyanibhaṃ bhavet //
                    (RA_17.63.2) 
 lāṅgalī citrakaṃ śigrur nirguṇḍī karavīrakam / (64.1) 
 snuhyarkakṣīraciñcāmlavajrakandasamanvitām / (RA_17.64.2) 
 mahiṣīkṣīrasaṃyuktāṃ surāṃ devi prakalpayet //
                    (RA_17.64.3) 
 snuhyarkakṣīralavaṇaiḥ śulvapattrāṇi lepayet /
                    (RA_17.65.1) 
 surāyāṃ prathamoktāyāṃ dinamekaṃ tu pācayet //
                    (RA_17.65.2) 
 prāgvalliptāgnivarṇāni surāyāṃ secayen muhuḥ /
                    (RA_17.66.1) 
 āvartitāni bahudhā kuryāt kuṇḍavarāṭakaiḥ // (RA_17.66.2) 
 sarjikāsindhudattaiś ca vapet karmasu yojayet // (RA_17.67) 
 rasakasya palaikaṃ tu hemamākṣikasaṃyutam / (68.1) 
 saindhavasya palārdhaṃ tu mātuluṅgāmlasaṃyutam //
                    (RA_17.68.2) 
 pācanaṃ kārayet paścāt ghrātaṃ kuṅkumasaṃnibham /
                    (RA_17.69.1) 
 indragopasamaṃ kalkaṃ puṭayogena jārayet // (RA_17.69.2) 
 tat kalkaṃ madhusaṃyuktaṃ śarkarāṭaṅkaṇānvitam /
                    (RA_17.70.1) 
 ekīkṛtyātha saṃmardya gavyakṣīreṇa pācayet //
                    (RA_17.70.2) 
 prāg eva śodhitaṃ śulvaṃ rasakalkena rañjayet /
                    (RA_17.71.1) 
 rañjayet trīṇi vārāṇi jāyate hema śobhanam //
                    (RA_17.71.2) 
 bhāvayen munipuṣpāṇi karavīraṃ manaḥśilām / (72.1) 
 tatpūrvaṃ rañjitaṃ śulvaṃ śilayā ca tathā yutam /
                    (RA_17.72.2) 
 andhamūṣāgataṃ dhmātaṃ jāyate hema śobhanam //
                    (RA_17.72.3) 
 tenaiva rasakalkena tārapiṣṭiṃ tu kārayet / (73.1) 
 secayet kaṅguṇītailaṃ taddivyaṃ kanakaṃ bhavet //
                    (RA_17.73.2) 
 arjunī lāṅgalī padmacāriṇī śakravāruṇī / (74.1) 
 suvarṇā cauṣadhībhiś ca gairikeṇa tu pārvati /
                    (RA_17.74.2) 
 viliptaṃ śulvapattraṃ tu niṣiktaṃ kanakaṃ bhavet //
                    (74.3) 
 mayūragrīvatutthaṃ ca kuṅkumaṃ rasakaṃ tathā / (75.1) 
 bālavatsapurīṣaṃ ca viṣaṃ hālāhalaṃ tathā / (RA_17.75.2) 
 raktacitrakacūrṇaṃ ca samabhāgāni kārayet // (RA_17.75.3) 
 mardayen madhyamāmlena chāyāśuṣkaṃ ca kārayet /
                    (RA_17.76.1) 
 madhunā saha saṃyojya nāgapattrāṇi lepayet //
                    (RA_17.76.2) 
 mūkamūṣāgataṃ dhmātaṃ nāgaṃ rañjayati kṣaṇāt // (RA_17.77) 
 śākapattrarasenaiva saptavāraṃ niṣecayet / (78.1) 
 aṣṭāviṃśatikṛtvā vā taile bhūnāgasambhave / (RA_17.78.2) 
 tan nāgaṃ jāyate divyaṃ devābharaṇabhūṣaṇam //
                    (RA_17.78.3) 
 athavā bhūlatācūrṇaṃ nāgacūrṇaṃ samāṃśakam / (79.1) 
 andhamūṣāgataṃ dhmātaṃ taile taptaṃ niṣecayet //
                    (RA_17.79.2) 
 evaṃ kṛte saptavāraṃ bhavet ṣoḍaśavarṇakam // (RA_17.80) 
 bālavatsapurīṣaṃ ca lākṣāgairikacandanam / (81.1) 
 haṃsapādākhyadaradaṃ bilvamajjā guḍastathā //
                    (RA_17.81.2) 
 rājāvartaṃ ca kaṅkuṣṭhaṃ śākapallavavāriṇā / (RA_17.82.1) 
 bhujaṃgaṃ kanakaṃ kuryāc chatavāraṃ niṣecanāt //
                    (RA_17.82.2) 
 mañjiṣṭhā rajanīdvaṃdvaṃ kāṅkṣī kanakamākṣikam / (83.1) 
 kausumbhaṃ viṣasindhūtthaṃ daradaṃ raktacandanam //
                    (83.2) 
 śākapallavapālāśakusumaiḥ saha saṃyutam / (RA_17.84.1) 
 secanāc chatavāreṇa nāgaṃ rañjayati priye // (RA_17.84.2) 
 kaṅkuṣṭhaṃ gandhapāṣāṇaṃ rajanīdvitayaṃ tathā / (85.1) 
 bhāvayet saptavārāṃś ca cāmīkararasena tu // (RA_17.85.2) 
 niṣiktaṃ śiṃśapātaile saptadhā prativāpitam /
                    (RA_17.86.1) 
 nāgaṃ rañjati ca kṣipraṃ rañjitaṃ cākṣayaṃ bhavet //
                    (86.2) 
 vidrumaṃ daradaṃ tīkṣṇam anena prativāpitam / (87.1) 
 mañjiṣṭhākiṃśukarase śāke caiva niṣecayet // (RA_17.87.2) 
 prativāpaniṣiktaś ca krameṇānena rañjitaḥ / (RA_17.88.1) 
 bhujago hematāṃ yāti nātra kāryā vicāraṇā // (RA_17.88.2) 
 tāradala uktaṃ hemadalaṃ devi varaṃ tāradalaṃ śṛṇu //
                    (RA_17.89) 
 śvetābhraṃ kāñjike svinnaṃ trivāraṃ puṭitaṃ tataḥ /
                    (90.1) 
 svalpaṭaṅkaṇavaṅgaṃ ca śuddhaśulve tu vāpayet //
                    (RA_17.90.2) 
 pañcamāṃśena miśraṃ tat tāraṃ tālaṃ ca vedhayet /
                    (RA_17.91.1) 
 tattālaṃ melayet tāre drutaṃ siktena vedhayet //
                    (RA_17.91.2) 
 rasasaindhavamekaikaṃ tilasarjīdvayaṃ dvayam /
                    (RA_17.92.1) 
 ṭaṅkaikaṃ kanakarase mardayed divasatrayam //
                    (RA_17.92.2) 
 tena liptaṃ tāmrapattraṃ dhamedāvartitaṃ punaḥ /
                    (RA_17.93.1) 
 iṅgudaṃ satālamūlaṃ dadhyamlena tu peṣayet //
                    (RA_17.93.2) 
 tanmadhye ḍhālayecchulvaṃ saptavāraṃ dalaṃ bhavet /
                    (94.1) 
 tṛtīyāṃśena bījasya melayet parameśvari // (RA_17.94.2) 
 lāṅgalī citrako dantī hayaghnottaravāruṇī / (95.1) 
 godhāvatī vajravallī śvetārkaḥ śakravāruṇī //
                    (RA_17.95.2) 
 viṣṇukrāntāśvagandhā ca śigruḥ pañcāṅgulī tathā /
                    (RA_17.96.1) 
 punarnavā apāmārga iṅgudī cakramardakaḥ // (RA_17.96.2) 
 guḍūcī caiva hiṃsrā ca ekadvitricaturthakaḥ /
                    (RA_17.97.1) 
 mahiṣīkṣīrasaṃdhānāt saptāhādupari priye / (RA_17.97.2) 
 niṣeke kriyamāṇe tu jāyate śulvaśodhanam // (RA_17.97.3) 
 tālaṣoḍaśabhāgena śulvapattrāṇi lepayet / (98.1) 
 sthāpayitvāndhamūṣāyāṃ tridhā cāvartayet punaḥ //
                    (RA_17.98.2) 
 śuklavargastridhā kṣāraṃ śaṅkhasaindhavasarjikāḥ /
                    (RA_17.99.1) 
 dantāḥ kapardāḥ kambuś ca śuktayaḥ śulvavāpanāḥ //
                    (RA_17.99.2) 
 pādam etat surāsekair jāyate nakhapāṇḍuram // (RA_17.100) 
 trayo'yaskāntabhāgāḥ syur āratāradvayaṃ tathā / (101.1) 
 vaṅgasya daśa bhāgāḥ syustāravedhena vedhayet //
                    (RA_17.101.2) 
 ārasya dviguṇaṃ tāraṃ tārāt kāntaṃ caturguṇam / (102.1) 
 kāntādaṣṭaguṇaṃ vaṅgaṃ tāravedhena vedhayet //
                    (RA_17.102.2) 
 tālaṃ sūtaṃ samaṃ kṛtvā vajrīkṣīreṇa marditam / (103.1) 
 puṭaṃ dattvā tu yantreṇa sattvaṃ patati śobhanam //
                    (103.2) 
 vaṅgamāvartya deveśi vajrīkṣīreṇa peṣayet / (104.1) 
 ekaviṃśativārāṇi vaṅgaśodhanam uttamam // (RA_17.104.2) 
 tadvaṅgaṃ jārayet sūtaṃ samaṃ vā dviguṇādikam // (105) 
 bhallātarājikātailaśaṅkhacūrṇaviḍena ca / (106.1) 
 nāgavaṅgau bhavet tena samaṃ vaṅgena sāraṇāt //
                    (RA_17.106.2) 
 kṣārodakaniṣekāc ca tadvad bījamanekadhā / (RA_17.107.1) 
 tamupāyaṃ pravakṣyāmi mārdavaṃ yena jāyate //
                    (RA_17.107.2) 
 mṛdūkaraṇa (gen.) ghṛtaṃ dadhi payaḥ kṣaudraṃ
                    bilvajambīrakadravaiḥ / (108.1) 
 guḍastilasamāyukto niṣekāt mṛdukārakaḥ // (RA_17.108.2) 
 gajadantā hayanakhā meṣaśṛṅgaṃ ca sairibham / (109.1) 
 kambuniryāsasaṃyuktaṃ saptavāraṃ niṣecayet //
                    (RA_17.109.2) 
 sahasradhā visphuṭitaṃ dalaṃ bhajati mārdavam //
                    (RA_17.110) 
 jyotiṣmatīkusumbhānāṃ taile kārañjake'pi vā / (111.1) 
 niṣekaḥ śasyate'tyarthaṃ kanakasya vicakṣaṇaiḥ //
                    (111.2) 
 āvartyamānaṃ tāre ca yadi tannaiva nirmalam / (112.1) 
 kācaṭaṅkaṇavāpena kṣipraṃ nirmalatāṃ vrajet //
                    (RA_17.112.2) 
 candrārka:: mṛdūkaraṇa
                     madhukamadhumeṣājyasaurāṣṭrīguḍasaindhavaiḥ / (113.1) 
 śuktikambusurāvāpaṃ candrārkaṃ mṛdu jāyate //
                    (RA_17.113.2) 
 madhutailaghṛtaiś caiva vatsamūtre niṣecanāt / (114.1) 
 jāyate kharasattvānāṃ dalānām api mārdavam //
                    (RA_17.114.2) 
 ciñcārasena sāmudraiḥ kṣīre cārkasya vahninā / (115.1) 
 viśuddhaṃ jāyate tāraṃ śaṅkhakundendusaṃnibham //
                    (115.2) 
 yadi tannirmalaṃ naiva tadā tadvat punaḥ pacet /
                    (RA_17.116.1) 
 vidhireṣa samākhyātastārakarmaṇi pūjitaḥ //
                    (RA_17.116.2) 
 gold:: rañjana:: red
                     kaṅguṇītailamañjiṣṭhāharidrādvayakuṅkumam / (117.1) 
 niṣekāt kurute hema bālārkasadṛśaprabham //
                    (RA_17.117.2) 
 śulvārdhaṃ gandhakaṃ dattvā tadardhaṃ mṛtasūtakam /
                    (118.1) 
 cāṅgerīsvarasenaiva mardayed vāsaratrayam //
                    (RA_17.118.2) 
 plutaṃ citrarasenaiva lepayed dhema pāṇḍuram /
                    (RA_17.119.1) 
 paktvā pañcamṛdā devi hemotkarṣaṇam uttamam //
                    (RA_17.119.2) 
 gold:: vedha:: pāṇḍura => divya (improvement of colour)
                     hema śulvaṃ tathā tīkṣṇaṃ samabhāgāni kārayet / (120.1) 
 andhamūṣāgataṃ dhmātaṃ khoṭo bhavati tatkṣaṇāt //
                    (120.2) 
 khoṭasya bhāgamekaṃ tu rasahemasamanvitam /
                    (RA_17.121.1) 
 pācayed anujāmlena yāvat kuṅkumasaṃnibham //
                    (RA_17.121.2) 
 śatāṃśena tu tenaiva vedhayed dhema pāṇḍuram /
                    (RA_17.122.1) 
 jāyate kanakaṃ divyaṃ dvivarṇotkarṣaṇaṃ bhavet //
                    (122.2) 
 yāvac chuddhaṃ bhavet tāvatpuṭellavaṇabhasmanā /
                    (RA_17.123.1) 
 raktataile niṣektavyaṃ jāyate hema śobhanam //
                    (RA_17.123.2) 
 marditaṃ kaṭutailena svarṇagairikagandhakam / (124.1) 
 athavā mātuluṅgāmle rājāvartakamākṣikam // (RA_17.124.2) 
 athavā viṭkapotasya rājāvartakasaindhavam /
                    (RA_17.125.1) 
 puṭanāc chvetakanakaṃ kurute kuṅkumaprabham //
                    (RA_17.125.2) 
 rājāvartasya cūrṇaṃ tu śirīṣakusumadravaiḥ / (126.1) 
 bhāvitaṃ bahuśaḥ kṣiptamaśītyaṃśena varṇadaḥ //
                    (RA_17.126.2) 
 śataśaḥ kaṅguṇītaile tāmraṃ hemnā samaṃ drutam / (127.1) 
 mākṣikena kṛtāvāpaṃ śatāṃśena tu varṇakṛt //
                    (RA_17.127.2) 
  kārpāsabījadaradatutthasaindhavagairikaiḥ / (128.1) 
 pattrālaktakamañjiṣṭhāraktacandanavidrumaiḥ //
                    (RA_17.128.2) 
 guḍabhallātakasnehavatsaviṣṭheṣṭakāyutaiḥ /
                    (RA_17.129.1) 
 āvāpājjāyate śvetaṃ kanakaṃ ravisaṃnibham //
                    (RA_17.129.2) 
 varṇapuṭa (?) raktāṣṭakaṃ trayo bhāgāḥ trayo bhāgāḥ
                    samudrajam / (130.1) 
 sitārkapattratoyena puṭo varṇaprado bhavet //
                    (RA_17.130.2) 
 raktapītau samau kṛtvā tābhyāṃ tulyaṃ ca mākṣikam /
                    (131.1) 
 karañjatailenāloḍya mūkamūṣāgataṃ dhamet //
                    (RA_17.131.2) 
 sakṛt pītadaśāṃśena daśa pītaśatena ca / (RA_17.132.1) 
 śataṃ pītasahasreṇa koṭimardhena vidhyati //
                    (RA_17.132.2) 
 śataśaḥ kiṃśukarase bhāvitaṃ lavaṇaṃ punaḥ / (133.1) 
 saṭaṅkaṇapuṭenaiva varṇotkarṣapradaṃ bhavet //
                    (RA_17.133.2) 
 lohacūrṇaṃ trayo bhāgā gairikaṃ dviguṇaṃ tathā / (134.1) 
 madhukakumudāmbhobhiḥ mūtreṇāpi niṣecayet //
                    (RA_17.134.2) 
 peṣayet kodraveṇaiva goṣṭhamadhye tu nikṣipet /
                    (RA_17.135.1) 
 aśītyaṃśena tad idaṃ vāpād varṇapradaṃ bhavet //
                    (RA_17.135.2) 
 śulvātiriktaṃ kanakaṃ puṭayed andhamūṣayā / (136.1) 
 sāmudradhātutoyena niṣekaḥ śasyate tadā // (RA_17.136.2) 
 sāmudragairikāliptaṃ drāvitaṃ mṛdutāṃ vrajet /
                    (RA_17.137.1) 
 gośakṛdbhasmaliptaṃ tat samabhāgaṃ pralepayet //
                    (RA_17.137.2) 
 śulvātiriktaṃ kanakaṃ puṭaṃ nirmalatāṃ vrajet //
                    (RA_17.138) 
 nāgāsthibhasmakalkena mūṣāṃ liptvā vicakṣaṇaḥ / (139.1) 
 nikṣiped andhamūṣāyāṃ nityaṃ hemadalaṃ bhavet //
                    (RA_17.139.2) 
 tatas tan mṛdubhir ghoṭaiḥ samprasārya vicakṣaṇaḥ /
                    (140.1) 
 taptataptaṃ niṣektavyaṃ yāvat tan mṛdutāṃ vrajet //
                    (140.2) 
 sāmudradhātukalkena lepayitvā vicakṣaṇaḥ / (141.1) 
 kṛtvā palāśapatre tu taddahenmṛduvahninā //
                    (RA_17.141.2) 
 tāvat pacet paced dhīmān yāvannirmalatāṃ vrajet /
                    (142.1) 
 tatas tacchītale kṛtvā toye nirvāpayet tataḥ //
                    (RA_17.142.2) 
 tāvad eva vidhiḥ kāryo yāvad varṇaḥ samāgataḥ //
                    (RA_17.143) 
 tatastattāpayed bhūyo gośakṛccūrṇasaṃyutam / (144.1) 
 taptaṃ tapanatastatra lavaṇe prakṣiped budhaḥ //
                    (RA_17.144.2) 
 prakṛṣṭaṃ tu tato hema pacellavaṇagairikaiḥ /
                    (RA_17.145.1) 
 karṣakeṇa tu saṃśodhya bhūyo bhūyo vicakṣaṇaḥ //
                    (RA_17.145.2) 
 lepayet puṭayeccaiva varṇasaṃjananāya ca / (RA_17.146.1) 
 tārāriṣṭaṃ tu deveśi raktatailena pācayet // (146.2) 
 niṣecayec ca śataśo dalaṃ rajyati rakṣitam // (RA_17.147) 
 rasoparasavargaṃ tu nirvahennāgavaṅgayoḥ / (148.1) 
 nāgavaṅgau punaḥ śulve śulvaṃ tāre tu nirvahet //
                    (148.2) 
 tāraṃ niṣiktaṃ deveśi raktataile punaḥ punaḥ /
                    (RA_17.149.1) 
 jāyate hema kalyāṇaṃ sarvadoṣavivarjitam //
                    (RA_17.149.2) 
 hemārdhena samāyuktaṃ rasocchiṣṭaṃ praśasyate / (150.1) 
 jāyate kanakaṃ divyaṃ mātṛkāsamam uttamam //
                    (RA_17.150.2) 
 vaṅgābhraṃ sitatāpyaṃ vā śailaṃ vā vāpayet site /
                    (151.1) 
 taddhi tāre daśāṃśena varṇotkarṣapradaṃ bhavet //
                    (151.2) 
 śatāṃśavidhi aṣṭānavatiraṃśās tu tārāriṣṭasya pārvati //
                    (152) 
 ekaiko rasahemāṃśaḥ śatavedha iti smṛtaḥ / (RA_17.153.1) 
 anena kramayogeṇa sahasrāṃśena vedhakaḥ // (RA_17.153.2) 
 mūṣāṃ tu gostanīṃ kṛtvā dalapūrṇāṃ tathā dṛḍhām /
                    (154.1) 
 dhameddalaṃ nirmalaṃ tat dhṛtamunmīlitaṃ yadā //
                    (RA_17.154.2) 
 krāmaṇena samāyuktaṃ rasaṃ dattvā tu vedhayet /
                    (RA_17.155.1) 
 dalapatraṃ rasāliptaṃ tāmrapātrāntare sthitam //
                    (RA_17.155.2) 
 upariṣṭānmṛdā liptaṃ dattvā mṛdvagnimeva ca /
                    (RA_17.156.1) 
 bījasaṃyuktamāvartya sthāpayen matimān sadā //
                    (RA_17.156.2) 
 ṭaṅkaṇaṃ tilacūrṇaṃ ca śītale tu nivāpayet /
                    (RA_17.157.1) 
 rasasiddhaṃ tu kanakaṃ pakṣaikaṃ sthāpayed bhuvi /
                    (157.2) 
 uddhṛtya punarudghāṭya vikreyaṃ tat sureśvari //
                    (RA_17.157.3) 
 punar anyaṃ pravakṣyāmi rasavedho yathā bhavet //
                    (RA_17.158) 
 lead => gold, vedha with mercury
                     tilasarṣapacūrṇasya dve pale ca pradāpayet / (159.1) 
 dve pale ca haridrāyā ekatraiva tu mardayet //
                    (RA_17.159.2) 
 mardayen mṛnmaye pātre palapañcakapannagam /
                    (RA_17.160.1) 
 vāpayet siddhasūtena śalākāṃ caiva cālayet //
                    (RA_17.160.2) 
 punaś ca vāpayet tāvat yāvat kaṭhinatāṃ vrajet /
                    (RA_17.161.1) 
 tannāgaṃ jāyate divyaṃ jāmbūnadasamaprabham //
                    (RA_17.161.2) 
 udghāṭaṃ kathayiṣyāmi rasaviddhaṃ ca pannagam //
                    (RA_17.162) 
 ghoṣākṛṣṭaṃ tu yat śulvaṃ ṣoḍaśāṃśena yojayet / (163.1) 
 ekīkṛtya samāvartya chāgamūtre niṣecayet / (RA_17.163.2) 
 sarvadoṣavinirmuktaṃ jāyate hema śobhanam //
                    (RA_17.163.3) 
 lohavedha iti khyāto vistaraṇe sureśvari // (RA_17.164) 
 yathā lohe tathā dehe kartavyaḥ sūtakaḥ sadā /
                    (RA_17.165.1) 
 samānaṃ kurute devi praviśandehalohayoḥ // (RA_17.165.2) 
 pūrvaṃ lohe parīkṣeta tato dehe prayojayet /
                    (RA_17.166.1) 
 tan mam ācakṣva deveśi kim anyac chrotum icchasi //
                    (RA_17.166.2) 
 
 
 

                18

                 śrīdevyuvāca / (1.1) 
 lohavedhās tvayā deva yad artham upavarṇitāḥ / (RA_18.1.2) 
 taṃ dehavedham ācakṣva yena syāt khecarī gatiḥ //
                    (RA_18.1.3) 
 śrībhairava uvāca / (2.1) 
 prathamaṃ śodhayed dehaṃ paścāt kalkaṃ samācaret /
                    (RA_18.2.2) 
 anyathā na bhavet siddhiḥ rase caiva rasāyane //
                    (RA_18.2.3) 
 prātaḥ prātaḥ pibed ādau tridinaṃ ghṛtasaindhavam / (3.1) 
 ketakyāḥ stanajaṃ kvāthaṃ tadanu tridinaṃ pibet //
                    (RA_18.3.2) 
 vidhinā svedanaṃ kṛtvā sayavakṣāraśarkaram / (RA_18.4.1) 
 tryahaṃ pibedvarākvāthaṃ sadevāsuravandite // (RA_18.4.2) 
 kvāthaṃ kaṭukarohiṇyāḥ samyak jāte virecane / (RA_18.5.1) 
 tridinaṃ yāvakānnaṃ ca bhuñjīta ghṛtasaṃyutam //
                    (RA_18.5.2) 
 palāśabījajantughnaguṇamodakabhakṣaṇāt / (RA_18.6.1) 
 kīṭasya pātanaṃ kuryādatha kākeṣṭavāriṇā // (RA_18.6.2) 
 vacāmaricasindhūttharajanīkaṇanāgarāt / (RA_18.7.1) 
 dhātrīguḍaviḍaṅgāc ca parāgaṃ divasatrayam // (RA_18.7.2) 
 evaṃ saṃśodhya śālyannaṃ kṣīramudgāmbuyāvakaiḥ /
                    (RA_18.8.1) 
 tato jātabalo bhūtvā caredrāsāyanaṃ vidhim // (RA_18.8.2) 
 dhātrīrasaghṛtakṣaudraiḥ kṣīraiḥ suratarūdbhavaiḥ /
                    (RA_18.9.1) 
 tailaṃ nirmathya deveśi dvicatuḥṣaṭpalānvitam //
                    (RA_18.9.2) 
 laghumadhyottamair mānaiḥ trimāsaṃ pratyahaṃ pibet /
                    (10.1) 
 āroṭaṃ bhakṣayet paścāt jīrṇaṃ ca tadanantaram //
                    (RA_18.10.2) 
 kṣetrīkṛtya tato dehaṃ tato bhakṣyaṃ tu vardhayet //
                    (RA_18.11) 
 śodhitaṃ vyomatāpyābhyāṃ pātitaṃ tadanantaram / (12.1) 
 taṇḍulīyakabhṛṅgāhvapeṣitaṃ vāpitaṃ rasam / (RA_18.12.2) 
 āroṭamiti seveta prathamaṃ dehasiddhaye // (RA_18.12.3) 
 rasāyana (cont.) athavā bhasmatāṃ prāptaṃ ṣaḍvāraṃ
                    kalkayogataḥ / (13.1) 
 yāvat saṃvatsaraṃ pūrṇaṃ tāvadāroṭakaṃ bhajet //
                    (RA_18.13.2) 
 śilājatukṣaudraviḍaṅgasarpirlohābhayāpāradatāpyabhakṣam /
                    (14.1) 
 āpūryate durbaladehadhātūn tripañcarātreṇa yathā śaśāṅkaḥ //
                    (14.2) 
 bakakanyārasakṣaudradviniśātriphalāguḍaiḥ / (RA_18.15.1) 
 kalkīkṛtaṃ rasaṃ vyomakāntamadhvājyasaṃyutam /
                    (RA_18.15.2) 
 bhuktvā gacched amaratāṃ kṣetrīkaraṇam uttamam //
                    (RA_18.15.3) 
 cūrṇamabhrakasattvasya kāntalohasya vā tataḥ /
                    (RA_18.16.1) 
 tīkṣṇasya vā mahādevi triphalākvāthabhāvitam //
                    (RA_18.16.2) 
 yāvad añjanasaṃkāśaṃ vastrachannaṃ viśodhya tat /
                    (RA_18.17.1) 
 bhṛṅgāmalakasāreṇa haridrāyā rasena ca // (RA_18.17.2) 
 puṭitaṃ rasasaṃyuktaṃ madhughṛtasamanvitam / (RA_18.18.1) 
 lohasampuṭamadhyasthaṃ māsaṃ dhānye pratiṣṭhitam //
                    (18.2) 
 ghṛtena madhunā lihyāt kṣetrīkaraṇam uttamam /
                    (RA_18.19.1) 
 evaṃ varṣaprayogeṇa sahasrāyur bhavennaraḥ //
                    (RA_18.19.2) 
 rasasiddheḥ purā hema guñjāmātraṃ dine dine /
                    (RA_18.20.1) 
 bhakṣayed dehasiddhyarthaṃ rasasiddhiḥ prajāyate //
                    (20.2) 
 kāntābhrasattvaṃ sarasamīṣatkanakajāritam / (RA_18.21.1) 
 lihyād ādau samadhvājyaṃ kṣetrīkaraṇam uttamam //
                    (RA_18.21.2) 
 varṣaṃ varṣārdham athavā pūrvamevaṃ tu bhakṣayet //
                    (RA_18.22) 
 vajrajīrṇo raso devi hyuttamaḥ parikīrtitaḥ /
                    (RA_18.23.1) 
 madhyamo hemajīrṇas tu tārajīrṇo'dhamaḥ priye //
                    (RA_18.23.2) 
 hemajīrṇe bhasmasūte rudratvaṃ bhakṣite vrajet /
                    (RA_18.24.1) 
 viṣṇutvaṃ tārajīrṇe tu brahmatvaṃ bhāskareṇa tu //
                    (RA_18.24.2) 
 tīkṣṇajīrṇe dhanādhyakṣaḥ sūryatvaṃ capalālaye tu /
                    (25.1) 
 vājare tu śaśāṅkatvam analatvaṃ tu rohaṇe / (RA_18.25.2) 
 sāmānyena tu tīkṣṇena śakratvaṃ prāpnuyānnaraḥ //
                    (RA_18.25.3) 
 evaṃ yo lohajīrṇaṃ tu bhakṣayed bhasmasūtakam /
                    (RA_18.26.1) 
 jalena jalarūpaḥ syāt sthalena sthalatāṃ vrajet //
                    (RA_18.26.2) 
 tejo'dhike tathā tejaḥ vāyorapyadhiko balī / (RA_18.27.1) 
 hartā kartā svayaṃ sākṣāt śāpānugrahakārakaḥ //
                    (RA_18.27.2) 
 yatra mūtrapurīṣaṃ tu sādhakas tu parityajet /
                    (RA_18.28.1) 
 pāṣāṇo mṛnmayaṃ tatra spaṣṭaṃ bhavati kāñcanam //
                    (RA_18.28.2) 
 prasvedastasya gātrasya lohānyaṣṭau ca vedhayet /
                    (RA_18.29.1) 
 tat sarvaṃ kanakaṃ nityaṃ bhakṣite dvādaśe pale /
                    (RA_18.29.2) 
 rudratulyo mahādevi ajarāmarakāriṇi // (RA_18.29.3) 
 bhasmasūtaṃ tathā tāraṃ bhakṣayet ṣoḍaśaṃ palam /
                    (RA_18.30.1) 
 athavā tārajīrṇaṃ tu bhakṣayed bhasmasūtakam /
                    (RA_18.30.2) 
 śulvaṃ ca vaṅgaghoṣaṃ ca tatsvedāt tāratāṃ vrajet //
                    (30.3) 
 athavā tīkṣṇajīrṇaṃ tu bhakṣayed bhasmasūtakam /
                    (RA_18.31.1) 
 mūtreṇa tasya spṛṣṭaṃ tu vaṅgaṃ vrajati tāratām //
                    (RA_18.31.2) 
 ekaikena niṣekeṇa stambhanaṃ nāgavaṅgayoḥ // (RA_18.32) 
 guñjāmātraṃ rasaṃ devi hemajīrṇaṃ tu bhakṣayet /
                    (RA_18.33.1) 
 dviguñjāṃ tārajīrṇasya ravijīrṇasya tattrayam //
                    (RA_18.33.2) 
 tīkṣṇābhrakāntamāṣaikaṃ guñjaikā drāvikā bhavet /
                    (RA_18.34.1) 
 vajravaikrāntajīrṇaṃ tu bhakṣayet sarpiṣānvitam //
                    (RA_18.34.2) 
 nāgaṃ vaṅgaṃ rasaṃ bhasma viṣopaviṣasaṃyutam /
                    (RA_18.35.1) 
 mātrāyuktaṃ tataś caiva bhakṣayec ca rasāyane //
                    (RA_18.35.2) 
 hema tāraṃ tathā kāntaṃ jāyate'gnisahaṃ kramāt /
                    (RA_18.36.1) 
 baddhaś ca rasarājo'yaṃ dehasiddhiṃ pradāpayet //
                    (RA_18.36.2) 
 vajrāyaskāntamākṣīkavaikrāntābhrakakāñcanaiḥ /
                    (RA_18.37.1) 
 etair jīrṇair yathālābhaṃ rasaḥ śasto rasāyane //
                    (RA_18.37.2) 
 ṣaḍevoparasāṃś caiva bhakṣaṇārthaṃ ca vāhayet /
                    (RA_18.38.1) 
 bhakṣaṇāttīkṣṇajīrṇasya palamekaṃ tu bhakṣayet //
                    (RA_18.38.2) 
 ā daśavarṣasahasrāṇi vajrakāyaḥ sa jīvati // (RA_18.39) 
 evaṃ ca dvādaśapalaṃ tīkṣṇajīrṇaṃ tu bhakṣayet /
                    (RA_18.40.1) 
 evaṃ jīvenmahākalpaṃ pralayānte śivaṃ vrajet //
                    (RA_18.40.2) 
 bhasmanaḥ śulvajīrṇasya palaike lakṣamāyuṣaḥ /
                    (RA_18.41.1) 
 dvipale koṭirāyuṣyaṃ tripale brahmaṇāyuṣam //
                    (RA_18.41.2) 
 catuḥpale vaiṣṇavāyuḥ rudrāyuḥ pañcame pale /
                    (RA_18.42.1) 
 ṣaṣṭhe pale ca samprāpte mahākalpaṃ sa jīvati //
                    (RA_18.42.2) 
 bhasmano hemajīrṇasya palena brāhmamāyuṣam / (RA_18.43.1) 
 dvipale vaiṣṇavāyuṣyaṃ rudrāyustripalena tu /
                    (RA_18.43.2) 
 catuḥpalena deveśi śivatvaṃ prāpnuyānnaraḥ //
                    (RA_18.43.3) 
 hemajīrṇe bhasmasūte tripale bhakṣite kramāt /
                    (RA_18.44.1) 
 aṣṭāśīti sahasrāṇi yoginyo baladarpitāḥ / (RA_18.44.2) 
 tasya tiṣṭhanti kiṃkaryaḥ kāmarūpī bhavennaraḥ //
                    (RA_18.44.3) 
 yadyadbhāvayate rūpaṃ tattadrūpadharo bhavet /
                    (RA_18.45.1) 
 mitaiḥ palaikādaśabhiḥ hemabhasmāni bhakṣayet //
                    (RA_18.45.2) 
 guñjaikāmātraṃ deveśi jñātvā cāgnibalaṃ nijam /
                    (RA_18.46.1) 
 ghṛtena madhunāc chādya tāmbūlaṃ kāminīrbhajet //
                    (RA_18.46.2) 
 eko hi doṣaḥ sūkṣmo'yaṃ bhakṣite bhasmasūtake /
                    (RA_18.47.1) 
 trisaptāhaṃ varārohe kāmāndho jāyate naraḥ //
                    (RA_18.47.2) 
 kāminīnāṃ sahasraṃ tu kṣobhayed divasāntare /
                    (RA_18.48.1) 
 nārīsaṅgād varārohe dehe krāmyati sūtakaḥ // (RA_18.48.2) 
 nārīsaṅge varārohe ajīrṇaṃ tasya jāyate // (RA_18.49) 
 maithunāccalite śukre trisaptāhāvadhi kramāt /
                    (RA_18.50.1) 
 jāyate prāṇasandehas tasmāttanmaithunaṃ tyajet //
                    (RA_18.50.2) 
 yuvatyā jalpanaṃ kāryaṃ yuvatyā cāṅgamardanam /
                    (RA_18.51.1) 
 yasyāḥ sparśanamātreṇa rasaḥ krāmyati vigrahe //
                    (RA_18.51.2) 
 yathā kāmo'pyudayati sustrīrūpanirīkṣaṇāt / (RA_18.52.1) 
 tathā krāmyati deveśi sūtako'sau tataḥ kramāt //
                    (RA_18.52.2) 
 aśvatthapatrasadṛśo bhago yasyāḥ samaḥ śubhaḥ /
                    (RA_18.53.1) 
 tādṛśyāḥ surataṃ devi bhājanaṃ tu rasāyane //
                    (RA_18.53.2) 
 nirmāṃsaś caiva dīrghaś ca bhagaḥ śuṣkaśirāstathā /
                    (54.1) 
 sadā dāridryakartāraṃ varjayet taṃ rasāyane //
                    (RA_18.54.2) 
 arghyeṇa tarpayen nityaṃ matsyamāṃsaṃ nivedayet /
                    (RA_18.55.1) 
 yogīndrān yoginīrmantraiḥ pūjayitvā kṣamāpayet /
                    (RA_18.55.2) 
 kakārāṣṭakavargaṃ tu kaṭvamlalavaṇaṃ tyajet //
                    (RA_18.55.3) 
 abhrajīrṇapalaikena vyādhibhirnābhibhūyate / (RA_18.56.1) 
 dvitīye śukravṛddhiḥ syāt tṛtīye balavān bhavet //
                    (RA_18.56.2) 
 caturthe palitaṃ hanti valīṃ jayati pañcame /
                    (RA_18.57.1) 
 ṣaṣṭhe śrutidharo vāgmī saptame netrarogajit //
                    (RA_18.57.2) 
 aṣṭame tārkṣyadṛṣṭiḥ syāt brahmāyur brahmavikramaḥ /
                    (58.1) 
 navapalopayogena suramelāpako bhavet // (RA_18.58.2) 
 daśapalaprayogeṇa dvitīyaḥ śaṅkaro bhavet // (RA_18.59) 
 rasavīryasya rakṣārthaṃ baliṃ dadyāddine dine /
                    (RA_18.60.1) 
 japenmṛtyuñjayaṃ mantraṃ rasasiddhiḥ prajāyate //
                    (RA_18.60.2) 
 same tu vimale jīrṇe yo rasaṃ bhakṣayen naraḥ /
                    (RA_18.61.1) 
 daśavarṣasahasrāṇi sa jīvetparameśvari // (RA_18.61.2) 
 dviguṇe vimale jīrṇe daśalakṣaṃ sa jīvati / (RA_18.62.1) 
 triguṇe vimale jīrṇe daśakoṭiṃ ca jīvati // (RA_18.62.2) 
 jīrṇe caturguṇe devi rasaḥ khecaratāṃ nayet /
                    (RA_18.63.1) 
 tataḥ pañcaguṇe jīrṇe sparśavedhī mahārasaḥ //
                    (RA_18.63.2) 
 yādṛśaṃ vimale jīrṇe tādṛśaṃ hemamākṣike / (RA_18.64.1) 
 tat phalaṃ labhate devi tasya vīrye sa jīvati //
                    (RA_18.64.2) 
 punar anyaṃ pravakṣyāmi vajrabhasmarasāyanam // (RA_18.65) 
 prathamaṃ jārayet sūte gandhakaṃ suravandite /
                    (RA_18.66.1) 
 dāpayet triguṇaṃ tīkṣṇaṃ samaṃ hema ca sūtake //
                    (RA_18.66.2) 
 tenaiva hemajīrṇena vajraratnaṃ tu lepayet / (RA_18.67.1) 
 bālavatsapurīṣeṇa tadvajraṃ veṣṭayet tataḥ //
                    (RA_18.67.2) 
 baddhvā poṭalikāṃ tena puṭapākaṃ tu dāpayet /
                    (RA_18.68.1) 
 tatkṣaṇājjāyate bhasma śaṅkhakundendusannibham //
                    (RA_18.68.2) 
 tad vajrabhasma subhage kārayet piṣṭikāsamam /
                    (RA_18.69.1) 
 tat sūtagolakarajo gatadehaṃ vimardayet // (RA_18.69.2) 
 punas tad golakarajo bālavatsapurīṣakaiḥ / (RA_18.70.1) 
 mūṣālepaṃ tu tenaiva ardhārdhena tu kārayet //
                    (RA_18.70.2) 
 taddhamedandhamūṣāyāṃ mūrchitaṃ vajrajāritam /
                    (RA_18.71.1) 
 phūtkārāṇāṃ sahasreṇa bhasma tajjāyate kṣaṇāt //
                    (RA_18.71.2) 
 ardhārdhaṃ prāpyate bhasma gokṣīrasadṛśaṃ priye //
                    (RA_18.72) 
 snehe dhṛtaṃ ca yat kalkaṃ kaṅguṇītailasaṃyutam /
                    (RA_18.73.1) 
 trisaptāhādvarārohe kāyaśuddhis tu jāyate // (RA_18.73.2) 
 tilamātraṃ vajrabhasma hemabhasma ca tatsamam /
                    (RA_18.74.1) 
 dhameddhattūrasaṃliptaṃ valīpalitanāśanam // (RA_18.74.2) 
 śuddhahema palānyaṣṭau mṛtasūtasamāyutam / (RA_18.75.1) 
 mardayen madhyamāmlena golako bhavati kṣaṇāt //
                    (RA_18.75.2) 
 ardhaṃ ca prāpyate bhasma gokṣīrasadṛśaṃ priye //
                    (RA_18.76) 
 mṛtavajrasya bhāgaikaṃ golabhāgacatuṣṭayam / (RA_18.77.1) 
 mardayet taptakhallena bhasmībhavati sūtakaḥ //
                    (RA_18.77.2) 
 mārayed bhūdhare yantre saptasaṅkalikākramāt /
                    (RA_18.78.1) 
 tadbhasma tu punaḥ paścāt madhyamāmlena mardayet //
                    (78.2) 
 puṭaṃ dadyāt prayatnena ṣaṣṭyadhikaśatatrayam /
                    (RA_18.79.1) 
 tadbhasma jāyate devi sindūrāruṇasannibham //
                    (RA_18.79.2) 
 tadbhasma palamātraṃ tu lihyānmadhvājyasaṃyutam /
                    (RA_18.80.1) 
 lihyād evaṃ saptavāraṃ kṣīrāhāro jitendriyaḥ //
                    (RA_18.80.2) 
 dvitīye saptame caiva bhakṣayec ca paladvayam /
                    (RA_18.81.1) 
 anayā kramavṛddhyā tu bhakṣayet saptasaptakam //
                    (RA_18.81.2) 
 tadvṛddhyā jāyate siddho divyatejā bhavennaraḥ /
                    (RA_18.82.1) 
 rudrāyuṣaṃ bhavet tasya khecaratvaṃ na saṃśayaḥ //
                    (RA_18.82.2) 
 tasya mūtrapurīṣābhyāṃ lohānyaṣṭau ca kāñcanam //
                    (RA_18.83) 
 tadbhasmapalamekaṃ tu krāmaṇena samanvitam / (RA_18.84.1) 
 dravyāddvādaśasāhasrapalamāne bhujaṅgame / (RA_18.84.2) 
 jāyate kanakaṃ divyaṃ devābharaṇabhūṣaṇam // (RA_18.84.3) 
 kāntacūrṇapalānyaṣṭau palānyaṣṭau rasasya ca /
                    (RA_18.85.1) 
 ekīkṛtyātha saṃmardya bījapūrāmlamarditam / (RA_18.85.2) 
 mardayet taptakhallena golako bhavati kṣaṇāt //
                    (RA_18.85.3) 
 mṛtavajrasya bhāgaikaṃ golabhāgacatuṣṭayam / (RA_18.86.1) 
 ekīkṛtyātha saṃmardya bhasmībhavati sūtakaḥ //
                    (RA_18.86.2) 
 mārayed bhūdhare yantre saptasaṅkalikākramāt /
                    (RA_18.87.1) 
 tadbhasmabhāgam ekaṃ tu bhāgaikaṃ gandhakasya ca /
                    (RA_18.87.2) 
 andhamūṣāgataṃ dhmātaṃ khoṭo bhavati tatkṣaṇāt //
                    (RA_18.87.3) 
 dvātriṃśanmṛtakhoṭasya śuddhahemnaś ca viṃśatiḥ /
                    (RA_18.88.1) 
 tāraṃ tāmraṃ vyomasattvaṃ kāntasattvaṃ caturthakam /
                    (88.2) 
 ekaikaṃ dvādaśāṃśāḥ syuḥ sarvamekatra kārayet //
                    (RA_18.88.3) 
 andhamūṣāgataṃ dhmātaṃ khoṭo bhavati tatkṣaṇāt /
                    (RA_18.89.1) 
 dvātriṃśanmilataḥ khoṭān sūkṣmacūrṇaṃ tu kārayet //
                    (89.2) 
 tat khoṭasūkṣmacūrṇaṃ tu āroṭarasasaṃyutam / (RA_18.90.1) 
 mardayen madhyamāmlena golako bhavati kṣaṇāt //
                    (RA_18.90.2) 
 golakasya pale dve ca mṛtakāntasya tatsamam /
                    (RA_18.91.1) 
 ekīkṛtyātha saṃmardya meghanādarasena ca / (RA_18.91.2) 
 munipuṣparasenaiva dinamekaṃ ca mardayet // (RA_18.91.3) 
 guṭikāḥ kārayed devi ṣaṣṭyadhikaśatatrayam // (RA_18.92) 
 tatraikāṃ guṭikāṃ sarpistriphalāmadhusaṃyutām /
                    (RA_18.93.1) 
 bhakṣayed varṣamekaṃ tu brahmāyurjāyate naraḥ //
                    (RA_18.93.2) 
 sarvāstā bhakṣayet paścāt rudrāyuḥ sa bhavennaraḥ //
                    (RA_18.94) 
 athaikā dhāritā vaktre guṭikāmarasundari / (RA_18.95.1) 
 haṭhādrogāṇi kṛtsnāni palitāni ca nāśayet // (RA_18.95.2) 
 upacāraṃ pravakṣyāmi vajrasattvarasāyane // (RA_18.96) 
 vajrabaddhas tu yo devi raso'yaṃ vajratāṃ nayet /
                    (RA_18.97.1) 
 tena baddhās tu ye dehāste dehā vajrarūpiṇaḥ //
                    (RA_18.97.2) 
 tilamātraṃ rasaṃ devi brahmāyur daśa jīvati /
                    (RA_18.98.1) 
 yavamātraṃ rasaṃ devi viṣṇukoṭiṃ sa jīvati //
                    (RA_18.98.2) 
 guñjāmātraṃ tu deveśi mahākalpāyuṣo bhavet / (RA_18.99.1) 
 māṣamātraṃ varārohe mama tulyaguṇo bhavet // (RA_18.99.2) 
 mantrahīnena subhage na sa gamyo bhaviṣyati /
                    (RA_18.100.1) 
 na siddhisādhanaṃ tasya janmakoṭiśatairapi //
                    (RA_18.100.2) 
 mūḍhacitto bhramaty eṣa kulaśāsanavarjitaḥ // (RA_18.101) 
 tasya vighnasahasrāṇi kurvate devadānavāḥ /
                    (RA_18.102.1) 
 devyaścākāśagāminyo bhūcaryaś ca sureśvari //
                    (RA_18.102.2) 
 svapne taṃ bhajayitvā tu retorakte haranti tāḥ /
                    (RA_18.103.1) 
 tenaiva retomārgeṇa harante bhakṣitaṃ rasam //
                    (RA_18.103.2) 
 bhāskarādyā grahā devi garjanti nijarūpataḥ /
                    (RA_18.104.1) 
 kṣatriyasya tu rūpeṇa devā vai garjayanti ca //
                    (RA_18.104.2) 
 piśācā vaiśyarūpeṇa śūdrarūpeṇa rākṣasāḥ / (RA_18.105.1) 
 anye mānuṣarūpeṇa bhajante svapanāntare // (RA_18.105.2) 
 asthimāṃsāni khādanti svapneṣu surasundari /
                    (RA_18.106.1) 
 svapnānte prāpyate bhrāntiḥ prāyaḥ paśyati mānavaḥ /
                    (106.2) 
 vajrabhasma haranty eva svapnānte kṣobhayanti ca //
                    (106.3) 
 bhakṣite hemavimale palāyante diśo daśa / (RA_18.107.1) 
 bhūtapretapiśācāś ca śākinyo guhyakādayaḥ //
                    (RA_18.107.2) 
 vajrāṇāṃ māraṇe ye tu lohānāṃ vā rasasya tu /
                    (RA_18.108.1) 
 varjanīyāḥ prayatnena prayuktāṃs tān śṛṇu priye //
                    (108.2) 
 teṣāṃ yuktiprakārās tu prayuktā yuktidāyakaiḥ /
                    (RA_18.109.1) 
 evaṃ vadanti bhūtādyā bhīṣayanti sma taṃ naram //
                    (109.2) 
 rañjako rāgakārī syāt krāmaṇaḥ krāmaṇe hitaḥ /
                    (RA_18.110.1) 
 bandhakā dṛḍhakārāś ca tathā puṣṭikarāḥ smṛtāḥ //
                    (110.2) 
 śukraśoṇitaviṇmūtre vividhena tu bhakṣayet /
                    (RA_18.111.1) 
 kuṣṭhavyādhikaraṃ tac ca nāgavaṅgakalaṅkitam //
                    (RA_18.111.2) 
 triphalājātikaṅkolaṃ karpūrarasamiśritam / (RA_18.112.1) 
 khadiraṃ samatoyena marditaṃ bhakṣayed rasam //
                    (RA_18.112.2) 
 payasā kaṭukaṃ ghṛṣṭvā pathyaṃ krāmaṇam uttamam /
                    (113.1) 
 stanyena hemaghṛṣṭena na khādyo'yaṃ sureśvari //
                    (RA_18.113.2) 
 alambuṣāyaskāntasya tālakasya ca bhakṣaṇāt /
                    (RA_18.114.1) 
 dehe krāmati sūtendro nātra kāryā vicāraṇā //
                    (RA_18.114.2) 
 avaśyaṃ kramate sūtaḥ strīyoge krāmaṇaṃ param /
                    (RA_18.115.1) 
 brahmacaryeṇa vā yogī sadā seveta sūtakam //
                    (RA_18.115.2) 
 samādhiḥ kāraṇaṃ tac ca krāmaṇaṃ paramaṃ matam //
                    (RA_18.116) 
 prabhāte bhakṣayet sūtaṃ pathyaṃ yāmadvayādhike /
                    (117.1) 
 no laṅghayet triyāmaṃ tu madhyāhne na tu bhojayet //
                    (117.2) 
 atipānaṃ cātyaśanam atinidrātijāgaram / (RA_18.118.1) 
 strīṇām atiprasaṅgaṃ cātyadhvānaṃ ca vivarjayet //
                    (118.2) 
 atikopaṃ cātiharṣamatilaulyam atispṛhām / (RA_18.119.1) 
 śuṣkavādaṃ jalakrīḍām aticintāṃ ca varjayet //
                    (RA_18.119.2) 
 kakārāṣṭaka kūṣmāṇḍaṃ karkaṭīṃ caiva kāliṅgaṃ kāravellakam /
                    (120.1) 
 kusumbhakaṃ ca karkoṭaṃ kadalīṃ kākamācikām /
                    (RA_18.120.2) 
 kakārāṣṭakametaddhi varjayed rasabhakṣakaḥ //
                    (RA_18.120.3) 
 pātakaṃ ca na kartavyaṃ paśusaṅgaṃ vivarjayet /
                    (RA_18.121.1) 
 liṅgacchāyāṃ na laṅgheta nārīchāyāṃ tathaiva ca //
                    (121.2) 
 catuḥpathe na gantavyaṃ viṇmūtraṃ na ca laṅghayet /
                    (122.1) 
 surāṇāṃ nindanaṃ devi strīṇāṃ nindāṃ ca varjayet //
                    (122.2) 
 satyaṃ ca vacanaṃ brūyādapriyaṃ na vadedvacaḥ //
                    (RA_18.123) 
 kulattham atasītailaṃ tilān māṣān masūrakān /
                    (RA_18.124.1) 
 kapotakaṃ kāñjikānnaṃ takrabhaktaṃ ca varjayet //
                    (124.2) 
 kaṭvamlatīkṣṇalavaṇaṃ picchilaṃ pittalaṃ ca yat /
                    (125.1) 
 tilatailaṃ dadhi kṣīraṃ drākṣākolaparūṣakam //
                    (RA_18.125.2) 
 badaraṃ cirabilvaṃ ca sahakāraṃ suvarcalam /
                    (RA_18.126.1) 
 nāraṅgaṃ kāñcanāraṃ ca śobhāñjanam api tyajet //
                    (RA_18.126.2) 
 kṣudhārto naiva tiṣṭheta ajīrṇaṃ naiva kārayet /
                    (RA_18.127.1) 
 na vādajalpanaṃ kuryāt divāsvāpaṃ na kārayet //
                    (RA_18.127.2) 
 naivedyaṃ naiva bhuñjīta karpūraṃ varjayet sadā /
                    (128.1) 
 kuṅkumālepanaṃ varjyaṃ varjayen naṭanaṃ kṣitau //
                    (128.2) 
 nāgniṃ spṛśet tu pādena na gā vā brāhmaṇānna ca /
                    (129.1) 
 na hanyāt kumārīṃ ca vātulānapi varjayet //
                    (RA_18.129.2) 
 divārātraṃ japenmantraṃ snātavyaṃ ca dine dine //
                    (RA_18.130) 
 hitaṃ ca mudgā dugdhānnaṃ śālyannaṃ ca samāhitam /
                    (131.1) 
 śākaṃ paunarnavaṃ devi meghanādaṃ ca vāstukam /
                    (RA_18.131.2) 
 saindhavaṃ nāgaraṃ mustāṃ padmamūlāni bhakṣayet //
                    (131.3) 
 udbhinnacūcukā śyāmā surūpā subhagā śubhā /
                    (RA_18.132.1) 
 divyatejaḥsamāyuktā kāmaśaktivivardhitā / (RA_18.132.2) 
 saṃnidhāne ca kartavyā vṛddhaiś ca parirakṣitā //
                    (132.3) 
 kṛṣṇāgaurātivṛddhāṅgīṃ kuśīlāṃ na bhajet kvacit //
                    (RA_18.133) 
 tilakaṃ kuṅkumaṃ gandhaṃ kastūryā ca manoharam /
                    (RA_18.134.1) 
 surabhīṇi ca puṣpāṇi sukhaśayyeṣṭabhojanam //
                    (RA_18.134.2) 
 sukhavāsitvamevoktaṃ krāmaṇaṃ sūtakasya tu /
                    (RA_18.135.1) 
 ātmajñānakathāṃ pūjāṃ śivasya tu viśeṣataḥ //
                    (RA_18.135.2) 
 etāṃs tu samayān bhadre na laṅghedrasabhakṣaṇe /
                    (RA_18.136.1) 
 laṅghanādvividhaṃ lakṣyaṃ lakṣaṇaṃ tasya kathyate //
                    (136.2) 
 rasarāje tvajīrṇe tu pratyayo'yaṃ bhavet priye /
                    (RA_18.137.1) 
 mūrcchā śoko bhramaḥ kampaḥ chardirmoho jvarastathā //
                    (137.2) 
 hikkāvepathuśūlāni nidrālasyamarocakam / (RA_18.138.1) 
 liṅgastambho hyatīsāraḥ kāsaśvāsavijṛmbhikāḥ //
                    (RA_18.138.2) 
 karṇāsyacakṣuḥkukṣau ca vṛṣaṇodaramūrdhani /
                    (RA_18.139.1) 
 meḍhre dāho'gnimāndyaṃ ca jātaḥ sarvāṅgasaṃśayaḥ //
                    (139.2) 
 anyāṃś caiva mahāvyādhīn rasājīrṇe tu lakṣayet //
                    (RA_18.140) 
 kāñjikaṃ sarjikākṣāraṃ kāravallīrasaplutam /
                    (RA_18.141.1) 
 gomūtrasaindhavayutaṃ tasya saṃkrāmaṇaṃ pibet //
                    (RA_18.141.2) 
 mokṣakasya rasaṃ devi rājakoṣātakīrasam / (RA_18.142.1) 
 sindhukaṃ kṛṣṇagomūtraṃ kāravallīrasaplutam /
                    (RA_18.142.2) 
 sauvarcalasamopetaṃ rasājīrṇe pibennaraḥ //
                    (RA_18.142.3) 
 rasājīrṇe na jīvet tu mriyate nātra saṃśayaḥ /
                    (RA_18.143.1) 
 rasāyane sujīrṇe tu tena sarvaṃ vidhīyate //
                    (RA_18.143.2) 
 yadā suptastadaṅgaṃ ca strī stanenaiva gharṣayet /
                    (144.1) 
 vāmena mardayed evaṃ sūtaḥ krāmati nirvyathaḥ //
                    (RA_18.144.2) 
 nivāte nirjane sthāne bhūgṛhe nirupadrave /
                    (RA_18.145.1) 
 śītātapavinirmuktaḥ pathyāśī laghubhojakaḥ /
                    (RA_18.145.2) 
 yathoktadivasaiḥ siddhiṃ prāpnuyānnātra saṃśayaḥ //
                    (145.3) 
 sarvāhāreṇa divasairdviguṇaiḥ siddhimāpnuyāt /
                    (RA_18.146.1) 
 sevanāc chītavātābhyāṃ triguṇairdivasaiḥ kramāt /
                    (146.2) 
 atimārgasya dharmaiś ca divasais tu caturguṇaiḥ //
                    (146.3) 
 tatra vedhaṃ pravakṣyāmi dehasiddhikapūrvakam /
                    (RA_18.147.1) 
 tava snehena deveśi proktameva rasāyanam //
                    (RA_18.147.2) 
 tvagvedhaḥ prathamaṃ devi māṃsavedho dvitīyakaḥ /
                    (148.1) 
 tṛtīyo raktavedhas tu caturthaścāsthivedhakaḥ //
                    (RA_18.148.2) 
 pañcamo majjavedhaḥ syāt nāḍīvedhas tu ṣaṣṭhakaḥ /
                    (149.1) 
 saptamo dhātuvedhaś ca aṣṭamaḥ kavacasya tu //
                    (RA_18.149.2) 
 tvacā vedhena deveśi pannagaḥ kuṭilo bhavet /
                    (RA_18.150.1) 
 māṃsavedhena subhage kuṭilaḥ kāñcanaṃ bhavet //
                    (RA_18.150.2) 
 asthivedhena deveśi tīkṣṇaṃ kanakatāṃ vrajet /
                    (RA_18.151.1) 
 majjavedho varārohe lohānyaṣṭau ca vedhayet //
                    (RA_18.151.2) 
 kavacasya tu vedhena mṛnmaye kāñcanaṃ bhavet /
                    (RA_18.152.1) 
 vedhe tu hemavimale majjño hema prajāyate //
                    (RA_18.152.2) 
 tāre māṃsaṃ sureśāni jīrṇasūtaś ca vedhayet /
                    (RA_18.153.1) 
 alake vimale tāpye tīkṣṇe tāre ca bhāskare //
                    (RA_18.153.2) 
 krāmaṇe tu bhavet takraṃ śarkarā mākṣikaṃ tathā /
                    (154.1) 
 kapilākṛṣṇagotakraṃ tat tu devi rasāyane //
                    (RA_18.154.2) 
 sāttvikaṃ gavyatakraṃ tu rājasaṃ sārasodbhavam /
                    (RA_18.155.1) 
 tāmasaṃ māhiṣaṃ takraṃ deyaṃ naiva rasāyane //
                    (RA_18.155.2) 
 ārdrakasya raso devi tathā pūgaphalāni ca /
                    (RA_18.156.1) 
 mardanaṃ navanītena rasasya krāmaṇaṃ param //
                    (RA_18.156.2) 
 adhamaṃ śākamūlotthaṃ madhyamaṃ phalamūlajam /
                    (RA_18.157.1) 
 uttamaṃ devadeveśi rasakaṃ tu rasāyane // (RA_18.157.2) 
 tīkṣṇavedhena nīlābhaḥ tāmreṇāruṇasaṃprabhaḥ /
                    (RA_18.158.1) 
 rajatenendusaṃkāśo hemnā kāñcanasannibhaḥ //
                    (RA_18.158.2) 
 dhūmāvalokī vaktrastho māsāt khecaratāṃ nayet /
                    (RA_18.159.1) 
 sparśavedhī tu vaktrastho dvimāsāt siddhidāyakaḥ //
                    (159.2) 
 śatakoṭistribhirmāsaiḥ caturbhirdaśakoṭikaḥ /
                    (RA_18.160.1) 
 pañcabhiḥ pañcakoṭiś ca ṣaḍbhiḥ syāt koṭivedhakaḥ //
                    (160.2) 
 evaṃ krameṇa kurute śarīramajarāmaram / (RA_18.161.1) 
 aṇimādiguṇaiśvaryam ājñāsiddhiḥ prajāyate //
                    (RA_18.161.2) 
 saptabhirlakṣavedhī syādaṣṭābhiścāyutaṃ punaḥ /
                    (RA_18.162.1) 
 sahasraṃ navabhir māsair daśamāsaiḥ śataṃ punaḥ //
                    (162.2) 
 tasya mūtrapurīṣais tu śleṣmaṇāṅgamalaistathā /
                    (RA_18.163.1) 
 lepāddhematvamāyānti pāṣāṇādīni bhūtale // (RA_18.163.2) 
 catuḥṣaṣṭyaṃśato vedho māsaikāddaśavedhakaḥ /
                    (RA_18.164.1) 
 dvātriṃśāṃśakavedhī tu varṣāddehaṃ tu vedhayet //
                    (164.2) 
 kuñcitāgrās tu yatkeśā yā śyāmā padmalocanā /
                    (RA_18.165.1) 
 vistīrṇaṃ jaghanaṃ yasyāḥ saṃkīrṇaṃ hṛdayaṃ bhavet //
                    (165.2) 
 kṛṣṇapakṣe bhavedyasyā yuvatyāḥ puṣpadarśanam /
                    (RA_18.166.1) 
 kāminī sā samākhyātā uttamā ca rasāyane // (RA_18.166.2) 
 āliṅgane sparśane ca maithunālāpayorapi / (RA_18.167.1) 
 sarvarogavinirmukto valīpalitavarjitaḥ // (RA_18.167.2) 
 nāsau chidyeta śastraiś ca pāvakena na dahyate /
                    (RA_18.168.1) 
 vāyuvego mahātejāḥ kāmadeva ivāparaḥ // (RA_18.168.2) 
 icchayā jāyate dṛśyo hyadṛśyaś caiva jāyate /
                    (RA_18.169.1) 
 tasya saṃsparśamātreṇa sarvalohāni kāñcanam //
                    (RA_18.169.2) 
 tasminnekārṇave ghore naṣṭasthāvarajaṅgame /
                    (RA_18.170.1) 
 devā yatra vilīyante siddhastatraiva līyate //
                    (RA_18.170.2) 
 idaṃ rahasyaṃ paramaṃ mayā proktaṃ sureśvari //
                    (RA_18.171) 
 sādhusajjanasārajñā rasajīrṇakriyāparāḥ / (RA_18.172.1) 
 rasavādīti samproktā itare dveṣavādinaḥ // (RA_18.172.2) 
 punar anyāṃ pravakṣyāmi guṭikāṃ rasadurlabhām //
                    (RA_18.173) 
 vaṅgasīsakaśulvābhrahematārasamanvitaḥ / (RA_18.174.1) 
 vajrāyasādibhiryuktaḥ kriyate vādikaiḥ rasaḥ //
                    (RA_18.174.2) 
 sarvāṃstānekataḥ kṛtvā mūṣāmadhye sthitān dhamet /
                    (175.1) 
 guṭikā jāyate divyā nāmnā vajrāṅgasundarī //
                    (RA_18.175.2) 
 mukhasthā siddhidā proktā jarāmṛtyuvināśinī // (RA_18.176) 
 saṅgrāme vijayī vīro vajradeho mahābalaḥ / (RA_18.177.1) 
 sarvalokapriyo nityaṃ nārīṇāṃ subhagastathā //
                    (RA_18.177.2) 
 vajravyomajasattvakaṃ sakanakaṃ candraṃ raviṃ kāntakaṃ nāgaṃ
                    vaṅgam athāyasaṃ dṛḍhataraṃ sūtaṃ kṛtaṃ tatsamam / (178.1) 
 vaktrasthaṃ rasagolakaṃ ratikaraṃ sarvārthadaṃ tāpahaṃ
                    varṣaikena nihanti doṣanicayaṃ kalpāyuṣo jāyate // (178.2) 
 pūrvasiddharase devi pādāṃśaṃ hema yojayet /
                    (RA_18.179.1) 
 mṛtavajrapalāṃśena vyomasattvaṃ prayojayet //
                    (RA_18.179.2) 
 kṣīrakañcukitoyena suradālīrasena ca / (RA_18.180.1) 
 vidhinā mardayitvā tu naṣṭapiṣṭaṃ tu kārayet //
                    (RA_18.180.2) 
 kāntacūrṇatruṭiṃ dattvā mūkamūṣāgataṃ dhamet /
                    (RA_18.181.1) 
 guṭikā jāyate divyā vaktrasthā sarvasiddhidā //
                    (RA_18.181.2) 
 subhagaṃ mākṣikaṃ caiva vajramabhrakameva ca /
                    (RA_18.182.1) 
 hema śulvaṃ tathā tāraṃ samabhāgāni kārayet /
                    (RA_18.182.2) 
 vajrabaddhā tu guṭikā vaktrasthā sarvasiddhidā //
                    (182.3) 
 bhrāmakaṃ mākṣikaṃ caiva lohatrayasamanvitam /
                    (RA_18.183.1) 
 śaktibījasamāyuktaṃ bījatrayasamanvitam // (RA_18.183.2) 
 tridaṇḍīmarditaṃ sūtamekīkṛtya ca golakam /
                    (RA_18.184.1) 
 andhamūṣāgataṃ dhmātaṃ samāvartaṃ tu kārayet //
                    (RA_18.184.2) 
 pūjāṃ kṛtvā kṣipedvaktre ṣaṇmāsāt sa bhavet priye /
                    (185.1) 
 abhayaḥ sarvaśatrūṇāṃ vajrakāyo mahābalaḥ //
                    (RA_18.185.2) 
 nandikeśakumārādyā bhakṣyamāṇaṃ haranti ye /
                    (RA_18.186.1) 
 naṣṭachāyā na dṛśyante haste dadati bhasma ca //
                    (RA_18.186.2) 
 hriyamāṇaṃ rasaṃ tais tu mūḍhabuddhirna paśyati /
                    (187.1) 
 kathayetsarvajantūnāṃ na me siddhī rasāyane //
                    (RA_18.187.2) 
 manasā rasasiddhis tu tathā kleśo mayā kṛtaḥ /
                    (RA_18.188.1) 
 mayā kṛtā dravyahānir durdhiyā mūḍhacetasā //
                    (RA_18.188.2) 
 īdṛśaṃ naiva jānāti vidhihīnaṃ mayā kṛtam /
                    (RA_18.189.1) 
 pāpiṣṭho dūṣayecchāstram ātmakarma na vidanti //
                    (RA_18.189.2) 
 vidhihīno raso devi naiva sidhyet kadācana /
                    (RA_18.190.1) 
 śāstrahīnasya deveśi naiva siddhir varānane //
                    (RA_18.190.2) 
 aśubhaiḥ karmabhiḥ sarvaiḥ sampradāyo na sidhyati /
                    (191.1) 
 na sidhyedrasaśāstre tu na sidhyet tādṛśo guruḥ //
                    (191.2) 
 na prāpet tādṛśīmājñāṃ naiva jñānaṃ ca tādṛśam /
                    (RA_18.192.1) 
 na prāpet tādṛśīṃ nārīm ekacittāṃ varānane //
                    (RA_18.192.2) 
 na prāped rasavantaṃ ca tāṃ ca devīṃ rasāṅkuśīm /
                    (193.1) 
 yasya tuṣṭaḥ śivaḥ sākṣāt tasya siddhī rasāyane //
                    (193.2) 
 punar anyat pravakṣyāmi golabandhanam uttamam / (194.1) 
 yena bhakṣitamātreṇa jāyate hyajarāmaraḥ //
                    (RA_18.194.2) 
 gandhābhrakāntasahitaṃ bhānukharparakāñcanam /
                    (RA_18.195.1) 
 samaṃ tīkṣṇaṃ rasendrasya baddhaṃ kṛtvā tu golakam //
                    (195.2) 
 rasendraṃ pañcapalikaṃ samabhāgena melayet /
                    (RA_18.196.1) 
 saptajambīratoyena mardayed golakasya ca //
                    (RA_18.196.2) 
 chāyāviśuṣkaṃ golaṃ tu śaśibhāvaṃ karoti tat /
                    (RA_18.197.1) 
 etat sarvaṃ vimardyaṃ tu sūtakaṃ golakasya ca //
                    (RA_18.197.2) 
 tat karīṣāgninā bhūmau mṛdusvedaṃ tu kārayet /
                    (RA_18.198.1) 
 vaktre sthitamidaṃ golaṃ cāmaratāpradāyakam //
                    (RA_18.198.2) 
 sūtagolakajātasya phalaṃ vaktuṃ na śakyate /
                    (RA_18.199.1) 
 rasāyane varṇakaro rasasiddhipradāyakaḥ // (RA_18.199.2) 
 sugandhalepatāmbūlakastūrīkuṅkumāguru / (RA_18.200.1) 
 śrīkhaṇḍaṃ mṛganābhiś ca kaṅkolaṃ jātikāphalam /
                    (RA_18.200.2) 
 anyāni ca sugandhīni snāne pāne pradāpayet //
                    (RA_18.200.3) 
 kuñcitāgrās tu yat keśā yā śyāmā padmalocanā /
                    (RA_18.201.1) 
 vistīrṇaṃ jaghanaṃ yasyāḥ saṃkīrṇaṃ hṛdayaṃ bhavet //
                    (201.2) 
 kṛṣṇapakṣe bhavedyasyā yuvatyāḥ puṣpadarśanam /
                    (RA_18.202.1) 
 kāminī sā samākhyātā uttamā ca rasāyane // (RA_18.202.2) 
 āliṅgane sparśane ca maithunālāpayorapi / (RA_18.203.1) 
 sarvarogavinirmukto valīpalitavarjitaḥ // (RA_18.203.2) 
 śatarogaṃ vinaśyeta mukhamadhye dhṛteṣu ca /
                    (RA_18.204.1) 
 yavatulyapramāṇeṣu jīved varṣaśatatrayam //
                    (RA_18.204.2) 
 atha ṣoḍaśavarṣāṇi ṣoḍaśāni sureśvari / (RA_18.205.1) 
 dhṛtāni mukhamadhye tu teṣu vakṣyāmi ye guṇāḥ //
                    (RA_18.205.2) 
 nāsau chidyeta śastraiś ca pāvakena na dahyate /
                    (RA_18.206.1) 
 vāyuvego mahātejāḥ kāmadeva ivāparaḥ // (RA_18.206.2) 
 icchayā jāyate dṛśyo hyadṛśyaś caiva jāyate /
                    (RA_18.207.1) 
 tasya saṃsparśamātreṇa sarvalohāni kāñcanam //
                    (RA_18.207.2) 
 punar anyaṃ pravakṣyāmi vajrabandhaṃ surārcite //
                    (RA_18.208) 
 hīnāṅgo'bhyadhikāṅgaś ca savyādhiḥ kubja ānataḥ /
                    (209.1) 
 natāṅghriḥ pāṇiniḥsūto jarayā stobhitendriyaḥ //
                    (RA_18.209.2) 
 jaḍagadgadamūko'pi gatihīnastathaiva ca / (RA_18.210.1) 
 śaṅkhatvacavinirmukto jīvitair eva tiṣṭhati //
                    (RA_18.210.2) 
 baddhasyāsya prabhāvena samāvarto yadā bhavet /
                    (RA_18.211.1) 
 koṭivedhi rasaṃ grāhyaṃ piṇḍaṣaṭkena saṃyutam //
                    (RA_18.211.2) 
 ekaikasya tu madhyasthāṃ guṭikāṃ kārayed budhaḥ //
                    (RA_18.212) 
 guṭikāḥ pañcasaṃkhyātāḥ ṣaṣṭhī caiva tu pañcamī /
                    (213.1) 
 ṣaṭsaṃguṇitapiṇḍaṃ syāt tāmrapātraṃ suśobhanam /
                    (RA_18.213.2) 
 ūrdhvaṃ puruṣamātraṃ tu puruṣārdhaṃ ca maṇḍalam /
                    (213.3) 
 caturmukhakṛtaṃ kāṣṭhaṃ tasyopari nivedayet //
                    (RA_18.213.4) 
 saghṛtaṃ ca mahātailaṃ samabhāgena lepayet /
                    (RA_18.214.1) 
 pūjayitvā kaṭāhaṃ tu dikpālāṃś caiva pūjayet //
                    (RA_18.214.2) 
 kumārīṃ pūjayet paścād dadyāddikṣu baliṃ tathā /
                    (RA_18.215.1) 
 dhamanaṃ tatra kurvīta caturdikṣu śanaiḥ śanaiḥ //
                    (215.2) 
 sutaptaṃ ca vidhātavyaṃ nirdhūmaṃ ca yadā bhavet /
                    (216.1) 
 tadā natvā guruṃ devaṃ candrārkādigrahānapi /
                    (RA_18.216.2) 
 nakṣatrāṇi ca sampūjya ātmānaṃ tatra nikṣipet //
                    (RA_18.216.3) 
 pṛthivyāpastathā tejo vāyurākāśameva ca / (RA_18.217.1) 
 sudurlabhaṃ vijānīyāt siddhirūpaṃ niyojayet //
                    (RA_18.217.2) 
 kalalaṃ ca bhavet sarvaṃ puraś cāpo vinikṣipet /
                    (RA_18.218.1) 
 raktavarṇaṃ vijānīyāttejastejasi yojayet //
                    (RA_18.218.2) 
 māṃsapiṇḍaṃ bhavet tatra vāyuṃ tatraiva nikṣipet /
                    (219.1) 
 kāntavarṇaṃ tadā kāryaṃ nikṣipet khaṃ kapālake //
                    (219.2) 
 dhamantaṃ hemasaṃkāśaṃ kṣāratvaṃ taṃ tu pādayet //
                    (RA_18.220) 
 kṛtvā tatra mahārāvaṃ huṅkāraṃ surapūjitam /
                    (RA_18.221.1) 
 uttiṣṭhati na sandehaḥ puṣṭāṅgo bhāskaro yathā /
                    (RA_18.221.2) 
 divyatejā mahākāyo divyadṛṣṭir mahābalaḥ //
                    (RA_18.221.3) 
 śatayojanavistīrṇaghaṇṭārāvaṃ supūjitam / (RA_18.222.1) 
 dīptahemamayaṃ divyaṃ ratnamāṇikyaśobhitam //
                    (RA_18.222.2) 
 puṣpamālāpatākāḍhyaṃ kiṅkiṇījālamaṇḍitam / (RA_18.223) 
 vimānottamamārūḍhaṃ śaṅkhakāhalaniḥsvanaiḥ //
                    (RA_18.223.1) 
 apsarogītavāditrairnṛtyair api manoharaiḥ /
                    (RA_18.224.1) 
 divyābharaṇasampūrṇā divyamālyopaśobhitā //
                    (RA_18.224.2) 
 apāṅgarāgasampannā surūpā madavihvalā / (RA_18.225.1) 
 āgacchati na sandeho devakanyoditaṃ prati //
                    (RA_18.225.2) 
 gṛhītvā sādhakendraṃ ca siddhaloke vaset tataḥ //
                    (RA_18.226) 
 divyāni snānapānāni divyāny ābharaṇāni saḥ /
                    (RA_18.227.1) 
 ramate śatasāhasraṃ siddhakanyāḥ smarāturāḥ //
                    (RA_18.227.2) 
 tasminnekārṇave ghore naṣṭasthāvarajaṅgame /
                    (RA_18.228.1) 
 devā yatra vilīyante siddhastatraiva līyate //
                    (RA_18.228.2) 
 bhūtakālāntako nāma caṇḍo'yam upavarṇitaḥ // (RA_18.229) 
 tattvato'yaṃ mahādevi yadā kartuṃ na śakyate /
                    (RA_18.230.1) 
 anenaiva śarīreṇa tadā siddhir bhaviṣyati //
                    (RA_18.230.2) 
 
