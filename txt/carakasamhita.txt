
 
                sūtrasthānam /
                 
                    prathamo 'adhyāyaḥ /
                     Ca.1.1.1ab  athāto dīrghañjīvitīyamadhyāyaṃ
                        vyākhyāsyāmaḥ //  
 Ca.1.1.2ab  iti ha smāha bhagavānātreyaḥ //  
 
 Ca.1.1.3ab  dīrghaṃ
                            jīvitamanvicchanbharadvāja upāgamat /  
 Ca.1.1.3cd  indramugratapā buddhvā
                            śaraṇyamamareśvaram //  
 
 
 Ca.1.1.4ab  brahmaṇā hi
                            yathāproktamāyurvedaṃ pajāpatiḥ /  
 Ca.1.1.4cd  jagrāha nikhilenādāvaśvinau
                            tu punastataḥ //  
 
 
 Ca.1.1.5ab  aśvibhyāṃ bhagavāñchakraḥ
                            pratipede ha kevalam /  
 Ca.1.1.5cd  ṛṣiprokto
                            bharadvājastasmācchakramupāgamat //  
 
 
 Ca.1.1.6ab  vighnabhūtā yadā rogāḥ
                            prādurbhūtāḥ śarīriṇām /  
 Ca.1.1.6cd
                             tapopavāsādhyayanabrahmacaryavratāyuṣām //  
 
 
 Ca.1.1.7ab  tadā bhūteṣvanukrośaṃ
                            puraskṛtya maharṣayaḥ /  
 Ca.1.1.7cd  sametāḥ puṇyakarmāṇaḥ
                            pārśve himavataḥ śubhe //  
 
 
 Ca.1.1.8ab  aṅgirā jamadagniśca
                            vasiṣṭhaḥ kaśyapo bhṛguḥ /  
 Ca.1.1.8cd  ātreyo gautamaḥ sāṅkhyaḥ
                            pulastyo nārado 'asitaḥ //  
 
 
 Ca.1.1.9ab  agastyo vāmadevaśca
                            mārkaṇḍeyāśvalāyanau /  
 Ca.1.1.9cd  pārikṣirbhikṣurātreyo
                            bharadvājaḥ kapiñjalaḥ  kapiṣṭhalaḥ  //  
 
 
 Ca.1.1.10ab  viśvāmitrāśmarathyau ca
                            bhārgavaścyavano 'abhijit /  
 Ca.1.1.10cd  gārgyaḥ  
                                -kauṇḍinyau- śāṇḍilyakauṇḍilyauvārkṣirdevalagālavau //  
 
 
 Ca.1.1.11ab  sāṅkṛtyo baijavāpiśca
                            kuśiko bādarāyaṇaḥ /  
 Ca.1.1.11cd  baḍiśaḥ śaralomā ca
                            kāpyakātyāyanāvubhau //  
 
 
 Ca.1.1.12ab  kāṅkāyanaḥ kaikaśeyo
                            dhaumyo mārīcakāśyapau /  
 Ca.1.1.12cd  śarkarākṣo hiraṇyākṣo
                            lokākṣaḥ paiṅgireva ca //  
 
 
 Ca.1.1.13ab  śaunakaḥ śākuneyaśca
                            maitreyo maimatāyaniḥ /  
 Ca.1.1.13cd  vaikhānasā
                            vālakhilyāstathā cānye maharṣayaḥ //  
 
 
 Ca.1.1.14ab  brahmajñānasya nidhayo
                                  yamasya damasya niyamasya ca /  
 
 Ca.1.1.14cd  tapasastejasā dīptā
                            hūyamānā ivāgnayaḥ //  
 
 
 Ca.1.1.15ab  sukhopaviṣṭāste tatra
                            puṇyāṃ cakruḥ kathāmimām /  
 Ca.1.1.15cd
                             dharmārthakāmamokṣāṇāmārogyaṃ mūlamuttamam //  
 
 
 Ca.1.1.16ab  rogāstasyāpahartāraḥ
                            śreyaso jīvitasya ca /  
 Ca.1.1.16cd  prādurbhūto
                            manuṣyāṇāmantarāyo mahānayam //  
 
 
 Ca.1.1.17ab  kaḥ syātteṣāṃ śamopāya
                            ityuktvā dhyānamāsthitāḥ /  
 Ca.1.1.17cd  atha te śaraṇaṃ śakraṃ
                            dadṛśurdhyānacakṣuṣā //  
 
 
 Ca.1.1.18ab  sa vakṣyati śamopāyaṃ
                            yathāvadamaraprabhuḥ /  
 Ca.1.1.18cd  kaḥ sahasrākṣabhavanaṃ
                            gacchet praṣṭuṃ śacīpatim //  
 
 
 Ca.1.1.19ab  ahamarthe
                            niyujyeyamatreti prathamaṃ vacaḥ /  
 Ca.1.1.19cd
                             bharadvājo 'abravīttasmādṛṣibhiḥ sa niyojitaḥ //  
 
 
 Ca.1.1.20ab  sa śakrabhavanaṃ gatvā
                            surarṣigaṇamadhyagam /  
 Ca.1.1.20cd  dadarśa balahantāraṃ
                            dīpyamānamivānalam //  
 
 
 Ca.1.1.21ab  so 'abhigamya
                            jayāśīrbhirabhinandya sureśvaram /  
 Ca.1.1.21cd  provāca
                            vinayāddhīmānṛsīṇāṃ vākyamuttamam //  
 
 
 Ca.1.1.22ab  vyādhayo hi samutpannāḥ
                            sarvaprāṇibhayaṅkarāḥ /  
 Ca.1.1.22cd  tadbrūhi me śamopāyaṃ
                            yathāvadamaraprabho //  
 
 
 Ca.1.1.23ab  tasmai provāca
                            bhagavānāyurvedaṃ śatakratuḥ /  
 Ca.1.1.23cd  padairalpairmatiṃ buddhvā
                            vipulāṃ paramarṣaye //  
 
 
 Ca.1.1.24ab  hetuliṅgauṣadhajñānaṃ
                            svasthāturaparāyaṇam /  
 Ca.1.1.24cd  trisūtraṃ śāśvataṃ puṇyaṃ
                            bubudhe yaṃ pitāmahaḥ //  
 
 
 Ca.1.1.25ab  so 'anantapāraṃ
                            triskandhamāyurvedaṃ mahāmatiḥ /  
 Ca.1.1.25cd  yathāvadacirāt sarvaṃ
                            bubudhe tanmanā muniḥ //  
 
 
 Ca.1.1.26ab  tenāyuramitam lebhe
                            bharadvājaḥ sukhānivitam /  
 Ca.1.1.26cd  ṛṣibhyo 'anadhikam tacca
                            śaśaṃsānavaśeṣayan //  
 
 
 Ca.1.1.27ab  ṛṣayaśca
                            bharadvājājjagṛhustaṃ prajāhitam /  
 Ca.1.1.27cd  dīrghamāyuścikīrṣanto
                            vedaṃ vardhanamāyuṣaḥ //  
 
 
 Ca.1.1.28ab  maharṣayaste
                            daḍrśuryathāvajjñānacakṣuṣā /  
 Ca.1.1.28cd  sāmānyaṃ ca viśeṣaṃ ca
                            guṇān dravyāṇi karma ca //  
 
 
 Ca.1.1.29ab  samavāyaṃ ca yajjñātvā
                            tantroktaṃ vidhimāsthitāḥ /  
 Ca.1.1.29cd  lebhire paramaṃ śarma
                            jīvitaṃ cāpyanitvaram //  
 
 
 Ca.1.1.30ab  atha maitrīparaḥ
                            puṇyamāyurvedaṃ punarvasuḥ /  
 Ca.1.1.30cd  śiṣyebhyo dattavān
                            ṣaḍbhyaḥ sarvabhūtānukampayā //  
 
 
 Ca.1.1.31ab  agniveśaśca  
                                bheḍaśca bhelaśca jatūkarṇaḥ parāśaraḥ /  
 
 Ca.1.1.31cd  hārītaḥ kṣārapāṇiśca
                            jagṛhustanmunervacaḥ //  
 
 
 Ca.1.1.32ab
                             buddherviśeṣastatrāsīnnopadeśāntaraṃ muneḥ /  
 Ca.1.1.32cd  tantrasya kartā
                            prathamamagniveśo yato 'abhavat //  
 
 
 Ca.1.1.33ab  atha bhelādayaścakruḥ
                            svaṃ svaṃ tantraṃ kṛtāni ca /  
 Ca.1.1.33cd  śrāvayāmāsurātreyaṃ
                            sarṣisaṅghaṃ sumedhasaḥ //  
 
 
 Ca.1.1.34ab  śrutvā
                            sūtraṇamarthānāmṛṣayaḥ puṇyakarmaṇām /  
 Ca.1.1.34cd  yathāvatsūtritamiti
                            prahṛṣṭāsta 'anumenire //  
 
 
 Ca.1.1.35ab  sarva evāstuvaṃstāṃśca
                            sarvabhūtahitaiṣiṇaḥ /  
 Ca.1.1.35cd  sādhu bhūteṣvanukrośa
                            ityuccairabruvan samam //  
 
 
 Ca.1.1.36ab  taṃ puṇyaṃ śuśruvuḥ
                            śabdaṃ divi devarṣayaḥ sthitāḥ /  
 Ca.1.1.36cd  sāmarāḥ paramarṣīṇaṃ
                            śrutvā mumudire param //  
 
 
 Ca.1.1.37ab  aho sādhviti nirghoṣo
                                lokāṃstrīnanvavādayat  -nādayat  /  
 
 Ca.1.1.37cd  nabhasi snigdhagambhīro
                            harṣādbhūtairudīritaḥ //  
 
 
 Ca.1.1.38ab  śivo vāyurvavau sarvā
                            bhābhirunmīlitā diśaḥ /  
 Ca.1.1.38cd  nipetuḥ sajalāścaiva
                            divyāḥ kusumavṛṣṭayaḥ //  
 
 
 Ca.1.1.39ab  athāgniveśapramukhān
                            viviśurjñānadevatāḥ /  
 Ca.1.1.39cd  buddhiḥ siddhiḥ
                            smṛtirmedhā dhṛtiḥ kīrtiḥ kṣamādayā //  
 
 
 Ca.1.1.40ab  tāni cānumatānyeṣāṃ
                            tantrāṇi paramarṣibhiḥ /  
 Ca.1.1.40cd  
                            bhāvāya] bhavāya bhūtasaṅghānāṃ pratiṣṭhāṃ bhuvi lebhire //  
 
 
 Ca.1.1.41ab  hitāhitaṃ sukhaṃ
                            dukhamāyustasya hitāhitam /  
 Ca.1.1.41cd  mānaṃ ca tacca
                            yatroktamāyurvedaḥ sa ucyate //  
 
 
 Ca.1.1.42ab
                             śarīrendriyasattvātmasaṃyogo dhāri jīvitam /  
 Ca.1.1.42cd  nityagaścānubandhaśca
                            paryāyairāyurucyate //  
 
 
 Ca.1.1.43ab  tasyāyuṣaḥ puṇyatamo vedo
                            vedavidāṃ mataḥ /  
 Ca.1.1.43cd  vakṣyate yanmanuṣyāṇāṃ
                            lokayorubhayorhitam //  
 
 
 Ca.1.1.44ab  sarvadā sarvabhāvānāṃ
                            sāmānyaṃ vṛddhikāraṇam /  
 Ca.1.1.44cd  hrāsaheturviśeṣaśca
                            pravṛttirubhayasya tu //  
 
 
 Ca.1.1.45ab  sāmānyamekatvakaraṃ
                            viśeṣastu pṛthaktvakṛt /  
 Ca.1.1.45cd  tulyārthatā hi sāmānyaṃ
                            viśeṣastu viparyayaḥ //  
 
 
 Ca.1.1.46ab  sattvamātmā śarīraṃ ca
                            trayametattridaṇḍavat /  
 Ca.1.1.46cd  lokastiṣṭhati
                            saṃyogāttatra sarvaṃ pratiṣṭhitam //  
 
 
 Ca.1.1.47ab  sa pumāṃścetanaṃ tacca
                            taccādhikaraṇaṃ smṛtam /  
 Ca.1.1.47cd  vedasyāsya tadarthaṃ hi
                            vedo 'ayaṃ saṃprakāśitaḥ //  
 
 
 Ca.1.1.48ab  khādīnyātmā manaḥ kālo
                            diśaśca dravyasaṃgrahaḥ /  
 Ca.1.1.48cd  sendriyaṃ cetanaṃ dravyaṃ
                            nirindriyamacetanam //  
 
 
 Ca.1.1.49ab  sārthā gurvādayo buddhiḥ
                            prayatnāntāḥ parādayaḥ /  
 Ca.1.1.49cd  guṇāḥ proktāḥ prayatnādi
                            karma ceṣṭitamucyate //  
 
 
 Ca.1.1.50ab  samavāyo 'apṛthagbhāvo
                            bhūmyādīnāṃ guṇairmataḥ /  
 Ca.1.1.50cd  sa nityo yatra hi dravyaṃ
                            na tatrāniyato guṇaḥ //  
 
 
 Ca.1.1.51ab  yatrāśritāḥ karmaguṇāḥ
                            kāraṇaṃ samavāyi yat /  
 Ca.1.1.51cd  taddravyaṃ samavāyī tu
                            niśceṣṭaḥ kāraṇaṃ guṇaḥ //  
 
 
 Ca.1.1.52ab  saṃyoge ca vibhāge ca
                            kāraṇaṃ dravyamāśritam /  
 Ca.1.1.52cd  kartavyasya kriyā karma
                            karma nānyadapekṣate //  
 
 
 Ca.1.1.53ab  ityuktaṃ kāraṇaṃ kāryaṃ
                            dhātusāmyamihocyate /  
 Ca.1.1.53cd  dhātusāmyakriyā coktā
                            tantrasyāsya prayojanam //  
 
 
 Ca.1.1.54ab  kālabuddhīndriyārthānāṃ
                            yogo mithyā na cāti ca /  
 Ca.1.1.54cd  dvayāśrayāṇāṃ vyādhīnāṃ
                            trividho hetusaṃgrahaḥ //  
 
 
 Ca.1.1.55ab  śarīraṃ sattvasaṃjñaṃ ca
                            vyādhīnāmāśrayo mataḥ /  
 Ca.1.1.55cd  tathā sukhānāṃ yogastu
                            sukhānāṃ kāraṇaṃ samaḥ //  
 
 
 Ca.1.1.56ab  nirvikāraḥ parastvātmā
                            sattvabhūtaguṇendriyaiḥ /  
 Ca.1.1.56cd  caitanye kāraṇaṃ nityo
                            draṣṭā paśyati hi kriyāḥ //  
 
 
 Ca.1.1.57ab  vāyuḥ pittaṃ kaphaścoktaḥ
                            śārīro doṣasaṃgrahaḥ /  
 Ca.1.1.57cd  mānasaḥ punaruddiṣṭo
                            rajaśca tama eva ca //  
 
 
 Ca.1.1.58ab  praśāmyatyauṣadhaiḥ pūrvo
                            daivayuktivyapāśrayaiḥ /  
 Ca.1.1.58cd  mānaso
                            jñānavijñānadhairyasmṛtisamādhibhiḥ //  
 
 
 Ca.1.1.59ab  rūkṣaḥ śīto laghuḥ
                            sūkṣmaścalo 'atha viśadaḥ kharaḥ /  
 Ca.1.1.59cd
                             viparītaguṇairdravyairmārutaḥ saṃpraśāmyati //  
 
 
 Ca.1.1.60ab  sasnehamuṣṇaṃ tīkṣṇaṃ ca
                            dravamamlaṃ saraṃ kaṭu /  
 Ca.1.1.60cd  viparītaguṇaiḥ pittaṃ
                            dravyairāśu praśāmyati //  
 
 
 Ca.1.1.61ab
                             guruśītamṛdusnigdhamadhurasthirapicchilāḥ /  
 Ca.1.1.61cd  śleṣmaṇaḥ praśamaṃ yānti
                            viparītaguṇairguṇāḥ //  
 
 
 Ca.1.1.62ab
                             viparītaguṇairdeśamātrākālopapāditaiḥ /  
 Ca.1.1.62cd  bheṣajairvinivartante
                            vikārāḥ sādhyasaṃmatāḥ //  
 
 
 Ca.1.1.63ab  sādhanaṃ na tvasādhyānāṃ
                            vyādhīnāmupadiśyate /  
 Ca.1.1.63cd  bhūyaścāto yathādravyaṃ
                            guṇakarmāṇi vakṣyate //  
 
 
 Ca.1.1.64ab  rasanārtho rasastasya
                            dravyamāpaḥ kṣitistathā /  
 Ca.1.1.64cd  nirvṛttau ca viśeṣe ca
                            pratyayāḥ khādayastrayaḥ //  
 
 
 Ca.1.1.65ab  svāduramlo 'atha lavaṇaḥ
                            kaṭukastikta eva ca /  
 Ca.1.1.65cd  kaṣāyaśceti ṣaṭko 'ayaṃ
                            rasānāṃ saṃgrahaḥ smṛtaḥ //  
 
 
 Ca.1.1.66ab  svādvamlalavaṇā vāyuṃ
                            kaṣāyasvādutiktakāḥ /  
 Ca.1.1.66cd  jayanti pittaṃ śleṣmāṇaṃ
                            kaṣāyakaṭutiktakāḥ //  
 
 
 Ca.1.1.66.1ab  kaṭvamlalavaṇāḥ
                            pittaṃ svadvamlalavaṇāḥ kapham /) 
 Ca.1.1.66.1cd  (kaṭutiktakaṣāyāśca
                            kopayanti samīraṇam //)  
 
 
 Ca.1.1.67ab  kiṃciddoṣapraśamanaṃ
                            kiṃciddhātupradūṣaṇam /  
 Ca.1.1.67cd  svasthavṛttau mataṃ
                            kiṃcittrividhaṃ dravyamucyate //  
 
 
 Ca.1.1.68ab  tat punastrividhaṃ
                            proktaṃ jaṅgamaudbhidapārthivam /  
 Ca.1.1.68cd  madhūni gorasāḥ pittaṃ
                            vasā majjā 'asṛgāmiṣam //  
 
 
 Ca.1.1.69ab
                             viṇmūtracarmaretosthisnāyuśṛṅganakhāḥ khurāḥ /  
 Ca.1.1.69cd  jaṅgamebhyaḥ prayujyante
                            keśā lomāni rocanāḥ //  
 
 
 Ca.1.1.70ab  suvarṇaṃ samalāḥ pañca
                            lohāḥ sasikatāḥ sudhā /  
 Ca.1.1.70cd  manaḥśilāle maṇayo
                            lavaṇaṃ gairikāñjane //  
 
 
 Ca.1.1.71ab
                             bhaumamauṣadhamuddiṣṭamaudbhidaṃ tu caturvidham /  
 Ca.1.1.71cd  vanaspatistathā
                            vīrudvānaspatyastathauṣadhiḥ //  
 
 
 Ca.1.1.72ab  phalairvanaspatiḥ
                            puṣpairvānaspatyaḥ phalairapi /  
 Ca.1.1.72cd  oṣadhyaḥ phalapākāntāḥ
                            pratānairvīrudhaḥ smṛtāḥ //  
 
 
 Ca.1.1.73ab
                                 mūlatvaksāraniryāsanālasvarasapallavāḥ 
                                -nāḍasva-  /  
 
 Ca.1.1.73cd  kṣārāḥ kṣīraṃ phalaṃ
                            puṣpaṃ bhasma tailāni kaṇṭakāḥ //  
 
 
 Ca.1.1.74ab  patrāṇi śuṅgāḥ kandāśca
                            prarohāścaudbhido gaṇaḥ /  
 Ca.1.1.74cd  mūlinyaḥ ṣoḍaśaikonā
                            phalinyo viṃśatiḥ smṛtāḥ //  
 
 
 Ca.1.1.75ab  mahāsnehāśca catvāraḥ
                            pañcaiva lavaṇāni ca /  
 Ca.1.1.75cd  aṣṭau mūtrāṇi
                            saṃkhyātānyaṣṭāveva payāṃsi ca //  
 
 
 Ca.1.1.76ab  śodhanārthāśca ṣaḍ vṛkṣāḥ
                            punarvasunidarśitāḥ /  
 Ca.1.1.76cd  ya etān vetti saṃyoktuṃ
                            vikāreṣu sa vedavit //  
 
 
 Ca.1.1.77ab  hastidantī haimavatī
                            śyāmā trivṛdadhoguḍā /  
 Ca.1.1.77cd  saptalā śvetanāmā ca
                            pratyakśreṇī gavākṣyapi //  
 
 
 Ca.1.1.78ab  jyotiṣmatī ca bimbī ca
                            śaṇapuṣpī viṣāṇikā /  
 Ca.1.1.78cd  ajagandhā dravantī ca
                            kṣīriṇī cātra ṣoḍaśī //  
 
 
 Ca.1.1.79ab  śaṇapuṣpī ca bimbī ca
                            cchardane haimavatyapi /  
 Ca.1.1.79cd  śvetā jyotiṣmatī caiva
                            yojyā śīrṣavirecane //  
 
 
 Ca.1.1.80ab  ekādaśāvaśiṣṭā yāḥ
                            prayojyāstā virecane /  
 Ca.1.1.80cd  ityuktā nāmakarmabhyāṃ
                            mūlinyaḥ phalinīḥ śṛṇu //  
 
 
 Ca.1.1.81ab  śaṅkhinyatha viḍaṅgāni
                            trapuṣaṃ madanāni ca /  
 Ca.1.1.81cd  dhāmārgavamathekṣvāku
                            jīmūtaṃ kṛtavedhanam /  
 Ca.1.1.81ef  ānūpaṃ sthalajaṃ caiva
                            klītakaṃ dvididhaṃ smṛtam //  
 
 
 Ca.1.1.82ab  prakīryā codakīryā ca
                            pratyakpuṣpā tathā 'abhayā /  
 Ca.1.1.82cd  antaḥkoṭarapuṣpī ca
                            hastiparṇyāśca śāradam //  
 
 
 Ca.1.1.83ab  kampillakāragvadhayoḥ
                            phalaṃ yat kuṭajasya ca /  
 Ca.1.1.83cd  dhāmārgavamathekṣvāku
                            jīmūtaṃ kṛtavedhanam //  
 
 
 Ca.1.1.84ab  madanaṃ kuṭajaṃ caiva
                            trapuṣaṃ hastiparṇinī /  
 Ca.1.1.84cd  etāni vamane caiva
                            yojyānyāsthāpaneṣu ca //  
 
 
 Ca.1.1.85ab  nastaḥ pracchardane caiva
                            pratyakpuṣpā vidhīyate /  
 Ca.1.1.85cd  daśa yānyavaśiṣṭāni
                            tānyuktāni virecane //  
 
 
 Ca.1.1.86ab  nāmakarmabhiruktāni
                            phalānyekonaviṃśatiḥ /  
 Ca.1.1.86cd  sarpistailaṃ vasā majjā
                            sneho diṣṭaścaturvidhaḥ //  
 
 
 Ca.1.1.87ab  pānābhyañjanabastyarthaṃ
                            nasyārthaṃ caiva yogataḥ /  
 Ca.1.1.87cd  snehanā jīvanā varṇyā
                            balopacayavardhanāḥ //  
 
 
 Ca.1.1.88ab  snehā hyete ca vihitā
                            vātapittakaphāpahāḥ /  
 Ca.1.1.88cd  sauvarcalaṃ saindhavaṃ ca
                            viḍamaudbhidameva ca //  
 
 
 Ca.1.1.89ab  sāmudreṇa sahaitāni pañca
                            syurlavaṇāni ca /  
 Ca.1.1.89cd  snighdānyuṣṇāni tīkṣṇāni
                            dīpanīyatamāni ca //  
 
 
 Ca.1.1.90ab  ālepanārthe yujyante
                            snehasvedavidhau tathā /  
 Ca.1.1.90cd  adhobhāgordhvabhāgeṣu
                            nirūheṣvanuvāsane //  
 
 
 Ca.1.1.91ab  abhyañjane bhojanārthe
                            śirasaśca cirecane /  
 Ca.1.1.91cd  śastrakarmaṇi
                            vartyarthamañjanotsādaneṣu ca //  
 
 
 Ca.1.1.92ab  ajīrṇānāhayorvāte gulme
                            śūle tathodare /  
 Ca.1.1.92cd  uktāni
                            &lavaṇānyūrdhvaṃ mūtrāṇyaṣṭau nibodha me //  
 
 
 Ca.1.1.93ab  mukhyāni yāni diṣṭāni
                            sarvāṇyātreyaśāsane /  
 Ca.1.1.93cd  avimūtramajāmūtraṃ
                            gomūtraṃ māhiṣaṃ ca yat //  
 
 
 Ca.1.1.94ab  hastimūtramathoṣṭrasya
                            hayasya ca kharasya ca /  
 Ca.1.1.94cd  uṣṇaṃ tīkṣṇamatho 'arūkṣaṃ
                            kaṭukaṃ lavaṇānvitam //  
 
 
 Ca.1.1.95ab  mūtramutsādane yuktaṃ
                            yuktamālepaneṣu ca /  
 Ca.1.1.95cd  yuktamāsthāpane mūtraṃ
                            yuktaṃ cāpi virecane //  
 
 
 Ca.1.1.96ab  svedeṣvapi ca
                            tadyuktamānāheṣvagadeṣu ca /  
 Ca.1.1.96cd  udareṣvatha cārśaḥsu
                            gulmikuṣṭhikilāsiṣu //  
 
 
 Ca.1.1.97ab  tadyuktamupanāheṣu
                            pariṣeke tathaiva ca /  
 Ca.1.1.97cd  dīpanīyaṃ viṣaghnaṃ ca
                            krimighnaṃ copadiśyate //  
 
 
 Ca.1.1.98ab
                             pāṇḍurogopasṛṣtānāmuttamaṃ śarma cocyate /  
 Ca.1.1.98cd  śleṣmāṇaṃ śamayet pītaṃ
                            mārutaṃ cānulomayet //  
 
 
 Ca.1.1.99ab  karṣet
                            pittamadhobhāgamityasmin guṇasaṃgrahaḥ /  
 Ca.1.1.99cd  sāmānyena mayoktastu
                            pṛthaktvena pravakṣyate //  
 
 
 Ca.1.1.100ab  avimūtraṃ satiktaṃ syāt
                            snigdhaṃ pittāvirodhi ca /  
 Ca.1.1.100cd  ājaṃ kaṣāyamadhuraṃ
                            pathyaṃ doṣānnihanti ca //  
 
 
 Ca.1.1.101ab  gavyaṃ samadhuraṃ
                            kiṃciddoṣaghnaṃ krimikuṣṭhanut /  
 Ca.1.1.101cd  kaṇḍūṃ ca śamayet pītaṃ
                            samyagdoṣodare hitam //  
 
 
 Ca.1.1.102ab  arśaḥśophodaraghnaṃ tu
                            sakṣāraṃ māhiṣaṃ saram /  
 Ca.1.1.102cd  hāstikaṃ lavaṇaṃ mūtraṃ
                            hitaṃ tu krimikuṣṭhinām //  
 
 
 Ca.1.1.103ab  praśastaṃ
                            baddhaviṇmūtraviṣaśleṣmāmayārśasām /  
 Ca.1.1.103cd  satiktaṃ
                            śvāsakāsaghnamarśoghnaṃ cauṣṭramucyate //  
 
 
 Ca.1.1.104ab  vājināṃ tiktakaṭukaṃ
                            kuṣṭhavraṇaviṣāpaham /  
 Ca.1.1.104cd
                             kharamūtramapasmāronmādagrahavināśanam //  
 
 
 Ca.1.1.105ab  itīhoktāni mūtrāṇi
                            yathāsāmarthyayogataḥ /  
 Ca.1.1.105cd  ataḥ kṣīrāṇi vakṣyante
                            karma caiṣāṃ guṇāśca ye //  
 
 
 Ca.1.1.106ab  avikṣīramajākṣīraṃ
                            gokṣīraṃ māhiṣaṃ ca yat /  
 Ca.1.1.106cd  uṣṭrīṇāmatha nāgīnāṃ
                            vaḍavāyāḥ striyāstathā //  
 
 
 Ca.1.1.107ab  prāyaśo madhuraṃ
                            snigdhaṃ śītaṃ stanyaṃ payo matam /  
 Ca.1.1.107cd  prīṇanaṃ bṛṃhaṇaṃ
                            vṛṣyaṃ medhyaṃ balyaṃ manaskaram //  
 
 
 Ca.1.1.108ab  jīvanīyaṃ śramaharaṃ
                            śvāsakāsanibarhaṇam /  
 Ca.1.1.108cd  hanti śoṇitapittaṃ ca
                            sandhānaṃ vihatasya ca //  
 
 
 Ca.1.1.109ab  sarvaprāṇābhṛtāṃ
                            sātmyaṃ śamanaṃ śodhanaṃ tathā /  
 Ca.1.1.109cd  tṛṣṇāghnaṃ dīpanīyaṃ ca
                            śreṣṭhaṃ kṣīṇakṣateṣu ca //  
 
 
 Ca.1.1.110ab  pāṇḍuroge 'amlapitte ca
                            śoṣe gulme tathodare /  
 Ca.1.1.110cd  atīsāre jvare dāhe
                            śvayathau ca viśeṣataḥ //  
 
 
 Ca.1.1.111ab  yoniśukrapradoṣeṣu
                            mūtreṣvapracureṣu ca /  
 Ca.1.1.111cd  purīṣe grathite pathyaṃ
                            vātapittavikāriṇām //  
 
 
 Ca.1.1.112ab  nasyālepāvagāheṣu
                            vamanāsthāpaneṣu ca /  
 Ca.1.1.112cd  virecane snehane ca
                            payaḥ sarvatra yujyate //  
 
 
 Ca.1.1.113ab  yathākramaṃ
                            kṣīraguṇānekaikasya pṛthak pṛthak /  
 Ca.1.1.113cd  annapānādike 'adhyāye
                            bhūyo vakṣyāmyaśeṣataḥ //  
 
 
 Ca.1.1.114ab  athāpare trayo vṛkṣāḥ
                            pṛthagye phalamūlibhiḥ /  
 Ca.1.1.114cd
                             snuhyarkāśmantakāsteṣāmidaṃ karma pṛthak pṛthak //  
 
 
 Ca.1.1.115ab  vamane 'aśmantakaṃ
                            vidyāt snuhīkṣīraṃ virecane /  
 Ca.1.1.115cd  kṣīramarkasya vijñeyaṃ
                            vamane savirecane //  
 
 
 Ca.1.1.116ab  imāṃstrīnaparān
                            vṛkṣānāhuryeṣāṃ hitāstvacaḥ /  
 Ca.1.1.116cd  pūtīkaḥ kṛṣṇagandhā ca
                            tilvakaśca tathā taruḥ //  
 
 
 Ca.1.1.117ab  virecane prayoktavyaḥ
                            pūtīkastilvakastathā /  
 Ca.1.1.117cd  kṛṣṇagandhā parīsarpe
                            śotheṣvarśaḥṣu cocyate //  
 
 
 Ca.1.1.118ab  dadruvidradhigaṇḍeṣu
                            kuṣṭheṣvapyalajīṣu ca /  
 Ca.1.1.118cd
                             ṣaḍvṛkṣāñchodhanānetānapi vidyādvicakṣaṇaḥ //  
 
 
 Ca.1.1.119ab  ityuktāḥ phalamūlinyaḥ
                            snehāśca lavaṇāni ca /  
 Ca.1.1.119cd  mūtraṃ kṣīrāṇi vṛkṣāśca
                            ṣaḍ ye diṣṭapayastvacaḥ //  
 
 
 Ca.1.1.120ab  oṣadhīrnāmarūpābhyāṃ
                            jānate hyajapā vane /  
 Ca.1.1.120cd  avipāścaiva gopāśca ye
                            cānye vanavāsinaḥ //  
 
 
 Ca.1.1.121ab  na nāmajñānamātreṇa
                            rūpajñānena vā punaḥ /  
 Ca.1.1.121cd  oṣadhīnāṃ parāṃ prāptiṃ
                            kaścidveditumarhati //  
 
 
 Ca.1.1.122ab
                             yogavittvapyarūpajñastāsāṃ tattvaviducyate /  
 Ca.1.1.122cd  kiṃ punaryo
                            vijānīyādoṣadhīḥ sarvathā bhiṣak //  
 
 
 Ca.1.1.123ab  yogamāsāṃ tu yo
                            vidyāddeśakālopapāditam /  
 Ca.1.1.123cd  puruṣaṃ puruṣaṃ vīkṣya
                            sa jñeyo bhiṣaguttamaḥ //  
 
 
 Ca.1.1.124ab  yathā viṣaṃ yathā
                            śastraṃ yathā 'agniraśaniryathā /  
 Ca.1.1.124cd  tathauṣadhamavijñātaṃ
                            vijñātamamṛtaṃ yathā //  
 
 
 Ca.1.1.125ab  auṣadhaṃ hyanabhijñātaṃ
                            nāmarūpaguṇaistribhiḥ /  
 Ca.1.1.125cd  vijñātaṃ cāpi
                            duryuktamanarthāyopapadyate //  
 
 
 Ca.1.1.126ab  yogādapi viṣaṃ
                            tīkṣṇamuttamaṃ bheṣajaṃ bhavet /  
 Ca.1.1.126cd  bheṣajaṃ cāpi duryuktaṃ
                            tīkṣṇaṃ saṃpadyate viṣam //  
 
 
 Ca.1.1.127ab  tasmānna bhiṣajā yuktaṃ
                            yuktibāhyena bheṣajam /  
 Ca.1.1.127cd  dhīmatā kiṃcidādeyaṃ
                            jīvitārogyakāṅkṣiṇā //  
 
 
 Ca.1.1.128ab  kuryānnipatito mūrdhni
                            saśeṣaṃ vāsavāśaniḥ /  
 Ca.1.1.128cd  saśeṣamāturaṃ
                            kuryānnatvajñamatamauṣadham //  
 
 
 Ca.1.1.129ab  duḥkhitāya śayānāya
                            śraddadhānāya rogiṇe /  
 Ca.1.1.129cd  yo bheṣajamavijñāya
                            prājñamānī prayacchati //  
 
 
 Ca.1.1.130ab  tyaktadharmasya pāpasya
                            mṛtyubhūtasya durmateḥ /  
 Ca.1.1.130cd  naro narakapātī
                            syāttasya saṃbhāṣaṇādapi //  
 
 
 Ca.1.1.131ab  varamāśīviṣaviṣaṃ
                            kvathitaṃ tāmrameva vā /  
 Ca.1.1.131cd  pītamatyagnisantaptā
                            bhakṣitā vā 'apyayoguḍāḥ //  
 
 
 Ca.1.1.132ab  natu śrutavatāṃ veśaṃ
                            bibhratā śaraṇāgatāt /  
 Ca.1.1.132cd  gṛhītamannaṃ pānaṃ vā
                            vittaṃ vā rogapīḍitāt //  
 
 
 Ca.1.1.133ab
                             bhiṣagbubhūṣurmatimānataḥ svaguṇasampadi /  
 Ca.1.1.133cd  paraṃ prayatnamātiṣṭhet
                            prāṇadaḥ syādyathā nṛṇām //  
 
 
 Ca.1.1.134ab  tadeva yuktaṃ
                            bhaiṣajyaṃ yadārogyāya kalpate /  
 Ca.1.1.134cd  sa caiva bhiṣajāṃ
                            śreṣṭho rogebhyo yaḥ pramocayet //  
 
 
 Ca.1.1.135ab  samyakprayogaṃ sarveṣāṃ
                            siddhirākhyāti karmaṇām /  
 Ca.1.1.135cd  siddhirākhyāti
                            sarvaiśca guṇairyuktaṃ bhiṣaktamam //  
 
 
 Ca.1.1.136  tatra ślokāḥ 
 Ca.1.1.136ab  āyurvedāgamo
                            heturāgamasya pravartanam /  
 Ca.1.1.136cd
                             sūtraṇasyābhyanujñānamāyurvedasya nirṇayaḥ //  
 
 
 Ca.1.1.137ab  saṃpūrṇaṃ kāraṇaṃ
                            kāryamāyurvedaprayojanam /  
 Ca.1.1.137cd  hetavaścaiva doṣāśca
                            bheṣajaṃ saṃgraheṇa ca //  
 
 
 Ca.1.1.138ab  rasāḥ
                            sapratyayadravyāstrividho dravyasaṃgrahaḥ /  
 Ca.1.1.138cd  mūlinyaśca phalinyaśca
                            snehāśca lavaṇāni ca //  
 
 
 Ca.1.1.139ab  mūtraṃ kṣīrāṇi vṛkṣāśca
                            ṣaḍ ye kṣīratvagāśrayāḥ /  
 Ca.1.1.139cd  karmāṇi caiṣāṃ sarveṣāṃ
                            yogāyogaguṇāguṇāḥ //  
 
 
 Ca.1.1.140ab  vaidyāpavādo yatrasthāḥ
                            sarve ca bhiṣajāṃ guṇāḥ /  
 Ca.1.1.140cd  sarvametat samākhyātaṃ
                            pūrvādhyāye maharṣiṇā //  
 
 ityagniveśakṛte tantre carakapratisaṃskṛte sūtrasthāne dīrghañjīvitīyo
                        nāma prathamo 'adhyāyaḥ / 
 
 
                    dvitīyo 'adhyāyaḥ/
                     Ca.1.2.1  athāto 'apāmārgataṇḍulīyamadhyāyaṃ
                        vyākhyāsyāmaḥ//  
 Ca.1.2.2  iti ha smāha bhagavānātreyaḥ//  
 
 Ca.1.2.3ab  apāmārgasya bījāni
                            pippalīrmaricāni ca/  
 Ca.1.2.3cd  viḍaṅgānyatha śigrūṇi
                            sarṣapāṃstumburūṇi ca//  
 
 
 Ca.1.2.4ab  ajājīṃ   `cājamodāṃ
                                ca' iti pā- cājagandhāṃ ca pīlūnyelāṃ hareṇukām/  
 Ca.1.2.4cd  pṛthvīkāṃ surasāṃ śvetāṃ
                            kuṭherakaphaṇijjhakau//  
 
 
 Ca.1.2.5ab  śirīṣabījaṃ laśunaṃ haridre
                            lavaṇadvayam/  
 Ca.1.2.5cd  jyotiṣmatīṃ nāgaraṃ ca
                            dadyācchīrṣavirecane//  
 
 
 Ca.1.2.6ab  gaurave śirasaḥ śūle
                            pīnase 'ardhāvabhedake/  
 Ca.1.2.6cd  krimivyādhāvapasmāre
                            ghrāṇanāśe pramohake//  
 
 
 Ca.1.2.7ab  madanaṃ madhukaṃ nimbaṃ
                            jīmūtaṃ kṛtavedhanam/  
 Ca.1.2.7cd  pippalīkuṭajekṣvākūṇyelāṃ
                            dhāmārgavāṇi ca//  
 
 
 Ca.1.2.8ab  upasthite śleṣmapitte
                            vyādhāvāmāśayāśraye/  
 Ca.1.2.8cd  vamanārthaṃ prayuñjīta
                            bhiṣagdehamadūṣayan//  
 
 
 Ca.1.2.9ab  trivṛtāṃ triphalāṃ dantīṃ
                            nīlinīṃ saptalāṃ vacām/  
 Ca.1.2.9cd  kampillakaṃ gavākṣīṃ ca
                            kṣīriṇīmudakīryakām//  
 
 
 Ca.1.2.10ab  pīlūnyāragvadhaṃ drākṣāṃ
                            dravantīṃ niculāni ca/  
 Ca.1.2.10cd  pakvāśayagate doṣe
                            virekārthaṃ prayojayet//  
 
 
 Ca.1.2.11ab   `pāṭaliṃ' iti
                                pā- pāṭalāṃ cāgnimanthaṃ ca bilvaṃ śyonākameva ca/  
 Ca.1.2.11cd  kāśmaryaṃ śālaparṇīṃ ca
                            pṛśniparṇīṃ nidigdhikām//  
 
 
 Ca.1.2.12ab  balāṃ śvadaṃṣṭrāṃ
                            bṛhatīmeraṇḍaṃ sapunarnavam/  
 Ca.1.2.12cd  yavān kulatthān kolāni
                            guḍūcīṃ madanāni ca//  
 
 
 Ca.1.2.13ab  palāśaṃ kattṛṇaṃ caiva
                            snehāṃśca lavaṇāni ca/  
 Ca.1.2.13cd  udāvarte vibandheṣu
                            yuñjyādāsthāpaneṣu ca//  
 
 
 Ca.1.2.14ab  ata evauṣadhagaṇāt
                            saṃkalpyamanuvāsanam/  
 Ca.1.2.14cd  mārutaghnamiti proktaḥ
                            saṃgrahaḥ pāñcakarmikaḥ//  
 
 
 Ca.1.2.15ab  tānyupasthitadoṣāṇāṃ
                            snehasvedopapādanaiḥ/  
 Ca.1.2.15cd  pañcakarmāṇi kurvīta
                            mātrākālau vicārayan//  
 
 
 Ca.1.2.16ab  mātrākālāśrayā yuktiḥ,
                            siddhiryuktau pratiṣṭhitā/  
 Ca.1.2.16cd  tiṣṭhatyupari yuktijño
                            dravyajñānavatāṃ sadā//  
 
 
 Ca.1.2.17ab  ata ūrdhvaṃ pravakṣyāmi
                            yavāgūrvividhauṣadhāḥ/  
 Ca.1.2.17cd  vividhānāṃ vikārāṇāṃ
                            tatsādhyānāṃ nivṛttaye//  
 
 
 Ca.1.2.18ab
                             pippalīpippalīmūlacavyacitrakanāgaraiḥ/  
 Ca.1.2.18cd  yavāgūrdīpanīyā
                            syācchūlaghnī copasādhitā//  
 
 
 Ca.1.2.19ab
                             dadhitthabilvacāṅgerītakradāḍimasādhitā/  
 Ca.1.2.19cd  pācanī grāhiṇī, peyā
                            savāte pāñcamūlikī//  
 
 
 Ca.1.2.20ab  śālaparṇībalāvilvaiḥ
                            pṛśniparṇyā ca sādhitā/  
 Ca.1.2.20cd  dāḍimāmlā hitā peyā
                            pittaśleṣmātisāriṇām//  
 
 
 Ca.1.2.21ab  payasyardhodake cchāge
                            hrīverotpalanāgaraiḥ/  
 Ca.1.2.21cd  peyā raktātisāraghnī
                            pṛśniparṇyā ca sādhitā//  
 
 
 Ca.1.2.22ab  dadyāt sātiviṣāṃ  
                                `peyāmāme' iti pā-] peyāṃ sāme sāmlāṃ sanāgarām/  
 Ca.1.2.22cd  śvadaṃṣṭrākaṇṭakārībhyāṃ
                            mūtrakṛcchre saphāṇitām//  
 
 
 Ca.1.2.23ab
                             viḍaṅgapippalīmūlaśigrubhirmaricena ca/  
 Ca.1.2.23cd  takrasiddhā  `atra
                                takraṃ jalasthāne bodhyaṃ' iti gaṅgādharaḥ  yavāgūḥ syāt
                            krimighnī sasuvarcikā//  
 
 
 Ca.1.2.24ab
                             mṛdvīkāsārivālajapippalīmadhunāgaraiḥ/  
 Ca.1.2.24cd  pipāsāghnī, viṣaghnī ca
                            somarājīvipācitā//  
 
 
 Ca.1.2.25ab  siddhā varāhaniryūhe
                            yavāgūrbṛṃhaṇī matā/  
 Ca.1.2.25cd  gavedhukānāṃ bhṛṣṭānāṃ
                            karśanīyā samākṣikā//  
 
 
 Ca.1.2.26ab  sarpiṣmatī bahutilā
                            snehanī lavaṇānvitā/  
 Ca.1.2.26cd  kuśāmalakaniryūhe
                            śyāmākānāṃ& virukṣaṇī//  
 
 
 Ca.1.2.27ab  daśamūlīśṛtā
                            kāsahikkāśvāsakaphāpahā/  
 Ca.1.2.27cd  yamake madirāsiddhā
                            pakvāśayarujāpahā//  
 
 
 Ca.1.2.28ab  śākairmāṃsaistilairmāṣaiḥ
                            siddhā varco nirasyati/  
 Ca.1.2.28cd
                             jambvāmrāsthidadhitthāmlabilvaiḥ sāṅgrāhikī matā//  
 
 
 Ca.1.2.29ab
                             kṣāracitrakahiṅgvamlavetasairbhedinī matā/  
 Ca.1.2.29cd
                                 abhayāpippalīmūlaviśvairvātānulomanī  `-bilvai-' iti
                                pā- //  
 
 
 Ca.1.2.30ab  takrasiddhā yavāgūḥ
                            syādghṛtavyāpattināśinī/  
 Ca.1.2.30cd  tailavyāpadi śastā
                            syāttakrapiṇyākasādhitā//  
 
 
 Ca.1.2.31ab  gavyamāṃsarasaiḥ sāmlā
                            viṣamajvaranāśinī/  
 Ca.1.2.31cd  kaṇṭhyā yavānāṃ yamake
                            pippalyāmalakaiḥ śṛtā//  
 
 
 Ca.1.2.32ab  tāmracūḍarase siddhā
                            retomārgarujāpahā/  
 Ca.1.2.32cd  samāṣavidalā vṛṣyā
                            ghṛtakṣīropasādhitā//  
 
 
 Ca.1.2.33ab  upodikādadhibhyāṃ tu
                            siddhā madavināśinī/  
 Ca.1.2.33cd  kṣudhaṃ
                            hanyādapāmārgakṣīragodhārasaiḥ śṛtā//  
 
 
 Ca.1.2.34  tatra ślokaḥ --- 
 Ca.1.2.34ab  aṣṭāviṃśatirityetā
                            yavāgvaḥ parikīrtitāḥ/  
 Ca.1.2.34cd  pañcakarmāṇi cāśritya
                            prokto bhaiṣajyasaṃgrahaḥ//  
 
 
 Ca.1.2.35ab  pūrvaṃ
                            mūlaphalajñānahetoruktaṃ yadauṣadham/  
 Ca.1.2.35cd
                             pañcakarmāśrayajñānahetostat kīrtitaṃ punaḥ//  
 
 
 Ca.1.2.36ab  smṛtimān hetuyuktijO
                            jitātmā pratipattimān/  
 Ca.1.2.36cd
                             bhiṣagauṣadhasaṃyogaiścikitsāṃ kartumarhati//  
 
 ityagniveśakṛte tantre carakapratisaṃskṛte
                        ślokasthāne 'apāmārgataṇḍulīyo nāma dvitīyo 'adhyāyaḥ//2// 
 
 
                    tṛtīyo 'adhyāyaḥ/
                     Ca.1.3.1  athāta āragvadhīyamadhyāyaṃ
                        vyākhyāsyāmaḥ//  
 Ca.1.3.2  iti ha smāha bhagavānātreyaḥ//  
 
 Ca.1.3.3ab  āragvadhaḥ saiḍagajaḥ
                            karañjo vāsā guḍūcī madanaṃ haridre/  
 Ca.1.3.3cd  śryāhvaḥ surāhvaḥ khadiro
                            dhavaśca nimbo viḍaṅgaṃ karavīrakatvak//  
 
 
 Ca.1.3.4ab  granthiśca bhaurjo laśunaḥ
                            śirīṣaḥ salomaśo guggulukṛṣṇagandhe/  
 Ca.1.3.4cd  phaṇijjhako
                            vatsakasaptaparṇau pīlūni kuṣṭhaṃ sumanaḥpravālāḥ//  
 
 
 Ca.1.3.5ab  vacā hareṇustrivṛtā
                            nikumbho bhallātakaṃ gairikamañjanaṃ ca/  
 Ca.1.3.5cd  manaḥśilāle gṛhadhūma elā
                            kāśīsalodhrārjunamustasarjāḥ//  
 
 
 Ca.1.3.6ab  ityardharūpairvihitāḥ
                            ṣaḍete gopittapītāḥ punareva piṣṭāḥ/  
 Ca.1.3.6cd  siddhāḥ paraṃ
                            sarṣapatailayuktāścūrṇapradehā bhiṣajā prayojyāḥ//  
 
 
 Ca.1.3.7ab  kuṣṭhāni kṛcchrāṇi navaṃ
                            kilāsaṃ sureśaluptaṃ kiṭibhaṃ sadadru/  
 Ca.1.3.7cd  bhagandarārśāṃsyapacīṃ
                            sapāmāṃ hanyuḥ prayuktāstvacirānnarāṇām//  
 
 
 Ca.1.3.8ab  kuṣṭhaṃ haridre surasaṃ
                            paṭolaṃ nimbāśvagandhe suradāruśigrū/  
 Ca.1.3.8cd  sasarṣapaṃ
                            tumburudhānyavanyaṃ caṇḍāṃ ca cūrṇāni samāni kuryāt//  
 
 
 Ca.1.3.9ab  taistakrapiṣṭaiḥ prathamaṃ
                            śarīraṃ tailāktamudvartayituṃ yateta/  
 Ca.1.3.9cd  tenāsyakaṇḍūḥ piḍakāḥ
                            sakoṭhāḥ kuṣṭhāni śophāśca śamaṃ vrajanti//  
 
 
 Ca.1.3.10ab
                             kuṣṭhāmṛtāsaṅgakaṭaṅkaṭerīkāsīsakampillakamustalodhrāḥ/  
 Ca.1.3.10cd  saugandhikaṃ sarjaraso
                            viḍaṅgaṃ manaḥśilāle karavīrakatvak//  
 
 
 Ca.1.3.11ab  tailāktagātrasya kṛtāni
                            cūrṇānyetāni dadyādavacūrṇanārtham/  
 Ca.1.3.11cd  dadrūḥ sakaṇḍūḥ kiṭibhāni
                            pāmā vicarcikā caiva tathaiti śāntim//  
 
 
 Ca.1.3.12ab  manaḥśilāle maricāni
                            tailamārkaṃ payaḥ kuṣṭhaharaḥ pradehaḥ/  
 Ca.1.3.12cd  tutthaṃ viḍaṅgaṃ maricāni
                            kuṣṭhaṃ lodhraṃ ca tadvat samanaḥśilaṃ syāt//  
 
 
 Ca.1.3.13ab  rasāñjanaṃ
                            saprapunāḍabījaṃ yuktaṃ kapitthasya rasena lepaḥ/  
 Ca.1.3.13cd  karañjabījaiḍagajaṃ
                            sakuṣṭhaṃ gomūtrapiṣṭaṃ ca paraḥ pradehaḥ//  
 
 
 Ca.1.3.14ab  ubhe haridre kuṭajasya
                            bījaṃ karañjabījaṃ sumanaḥpravālān/  
 Ca.1.3.14cd  tvacaṃ samadhyāṃ
                            hayamārakasya lepaṃ tilakṣārayutaṃ vidadhyāt//  
 
 
 Ca.1.3.15ab  manaḥśilā tvak kuṭajāt
                            sakuṣṭhāt salomaśaḥ saiḍagajaḥ karañjaḥ/  
 Ca.1.3.15cd  granthiśca bhaurjaḥ
                            karavīramūlaṃ cūrṇāni sādhyāni tuṣodakena//  
 
 
 Ca.1.3.16ab  palāśanirdāharasena cāpi
                            karṣoddhṛtānyāḍhakasaṃmitena/  
 Ca.1.3.16cd  darvīpralepaṃ pravadanti
                            lepametaṃ paraṃ kuṣṭhanisūdanāya//  
 
 
 Ca.1.3.17ab  parṇāni piṣṭvā
                            caturaṅgulasya takreṇa parṇānyatha kākamācyāḥ/  
 Ca.1.3.17cd  tailāktagātrasya narasya
                            kuṣṭhānyudvartayedaśvahanacchadaiśca//  
 
 
 Ca.1.3.18ab  kolaṃ kulatthāḥ
                            suradārurāsnāmāṣātasītailaphāni kuṣṭham/  
 Ca.1.3.18cd  vacā śatāhvā
                            yavacūrṇamamlamuṣṇāni vātāmayināṃ pradehaḥ//  
 
 
 Ca.1.3.19ab
                             ānūpamatsyāmiṣavesavārairuṣṇaiḥ pradehaḥ pavanāpahaḥ syāt/  
 Ca.1.3.19cd
                             snehaiścaturbhirdaśamūlamiśrairgandhauṣadhaiścānilahaḥ
                            pradehaḥ//  
 
 
 Ca.1.3.20ab  takreṇa yuktaṃ
                            yavacūrṇamuṣṇaṃ sakṣāramartiṃ jaṭhare nihanyāt/  
 Ca.1.3.20cd  kuṣṭhaṃ śatāhvāṃ savacāṃ
                            yavānāṃ cūrṇaṃ satailāmlamuśanti vāte//  
 
 
 Ca.1.3.21ab  ubhe śatāhve madhukaṃ
                            madhūkaṃ balāṃ priyālaṃ ca kaśerukaṃ ca/  
 Ca.1.3.21cd  ghṛtaṃ vidārīṃ ca
                            sitopalāṃ ca kuryāt pradehaṃ pavane sarakte//  
 
 
 Ca.1.3.22ab  rāsnā guḍūcī madhukaṃ
                            bale dve sajīvakaṃ sarṣabhakaṃ payaśca/  
 Ca.1.3.22cd  ghṛtaṃ ca siddhaṃ
                            madhuśeṣayuktaṃ raktānilārtiṃ praṇudet pradehaḥ//  
 
 
 Ca.1.3.23ab  vāte sarakte saghṛtaṃ
                            pradeho godhūmacūrṇaṃ chagalīpayaśca/  
 Ca.1.3.23cd  natotpalaṃ
                            candanakuṣṭhayuktaṃ śirorujāyāṃ saghṛtaṃ pradehaḥ//  
 
 
 Ca.1.3.24ab  prapauṇḍarīkaṃ suradāru
                            kuṣṭhaṃ yaṣṭyāhvamelā kamalotpale ca/  
 Ca.1.3.24cd  śirorujāyāṃ saghṛtaḥ
                            pradeho lohairakāpadmakacorakaiśca//  
 
 
 Ca.1.3.25ab  rāsnā haridre naladaṃ
                            śatāhve dve devadārūṇi sitopalā ca/  
 Ca.1.3.25cd  jīvantimūlaṃ saghṛtaṃ
                            satailamālepanaṃ pārśvarujāsu koṣṇam//  
 
 
 Ca.1.3.26ab
                             śaivālapadmotpalavetratuṅgaprapauṇḍarīkāṇyamṛṇālalodhram/  
 Ca.1.3.26cd  priyaṅgukāleyakacandanāni
                            nirvāpaṇaḥ syāt saghṛtaḥ pradehaḥ//  
 
 
 Ca.1.3.27ab  sitālatāvetasapadmakāni
                            yaṣṭyāhvamaindrī nalināni dūrvā/  
 Ca.1.3.27cd  yavāsamūlaṃ kuśakāśayośca
                            nirvāpaṇaḥ syājjalamerakā ca//  
 
 
 Ca.1.3.28ab  śaileyamelāguruṇī
                            sakuṣṭhe caṇḍā nataṃ tvak suradāru rāsnā/  
 Ca.1.3.28cd  śītaṃ nihanyādacirāt
                            pradeho viṣaṃ śirīṣastu sasindhuvāraḥ//  
 
 
 Ca.1.3.29ab
                             śirīṣalāmajjakahemalodhraistvagdoṣasaṃsvedaharaḥ pragharṣaḥ/  
 Ca.1.3.29cd
                             patrāmbulodhrābhayacandanāni śarīradaurgandhyaharaḥ pradehaḥ//
                         
 
 
 Ca.1.3.30  tatra ślokaḥ --- 
 Ca.1.3.30ab  ihātrijaḥ
                            siddhatamānuvāca dvātriṃśataṃ siddhamaharṣipūjyaḥ/  
 Ca.1.3.30cd  cūrṇapradehān
                            vividhāmayaghnānāragvadhīye jagato hitārtham//  
 
 ityagniveśakṛte tantre carakapratisaṃskṛte ślokasthāne āragvadhīyo nāma
                        tṛtīyo 'adhyāyaḥ//3// 
 
 
                    caturtho 'adhyāyaḥ/
                     Ca.1.4.1  athātaḥ
                            ṣaḍvirecanaśatāśritīyamadhyāyaṃ  `ṣaḍvirecanaśatīyaṃ' iti
                            pā-  vyākhyāsyāmaḥ//  
 Ca.1.4.2  iti ha smāha bhagavānātreyaḥ//  
 Ca.1.4.3  iha khalu ṣaḍ virecanaśatāni
                        bhavanti, ṣaḍ virecanāśrayāḥ, pañca kaṣāyayonayaḥ, pañcavidhaṃ
                        kaṣāyakalpanaṃ, pañcāśanmahākaṣāyāḥ, pañca kaṣāyaśatāni, iti saṃgrahaḥ//  
 Ca.1.4.4  ṣaḍ virecanaśatāni, iti yaduktaṃ
                        tadiha saṃgraheṇodāhṛtya vistareṇa kalpopaniṣadi vyākhyāsyāmaḥ; (&tatra)
                        trayastriṃśadyogaśataṃ praṇītaṃ phaleṣu, ekonacatvāriṃśajjīmūtakeṣu yogāḥ,
                        pañcacatvāriṃśadikṣvākuṣu, dhāmārgavaḥ ṣaṣṭidhā bhavati yogayuktaḥ,
                        kuṭajastvaṣṭādaśadhā yogameti, kṛtavedhanaṃ ṣaṣṭidhā bhavati yogayuktaṃ,
                        śyāmātrivṛdyogaśataṃ praṇītaṃ daśāpare cātra bhavanti yogāḥ, caturaṅgulo
                        dvādaśadhā yogameti, lodhraṃ vidhau ṣoḍaśayogayuktaṃ, mahāvṛkṣo bhavati
                        viṃśatiyogayuktaḥ, ekonacatvāriṃśat saptalāśaṅkhinyoryogāḥ,
                        aṣṭacatvāriṃśaddantīdravantyoḥ, iti ṣaḍvirecanaśatāni//  
 Ca.1.4.5  ṣaḍ virecanāśrayā iti
                        kṣīramūlatvakpatrapuṣpaphalānīti//  
 Ca.1.4.6  pañca kaṣāyayonaya iti
                        madhurakaṣāyo 'amlakaṣāyaḥ kaṭukaṣāyastiktakaṣāyaḥ kaṣāyakaṣāyaśceti tantre
                        saṃjñā//  
 Ca.1.4.7  pañcavidhaṃ kaṣāyakalpanamiti
                        tadyathā --- svarasaḥ, kalkaḥ, śṛtaḥ, śītaḥ, phāṇṭaḥ, kaṣāya iti/  
 (&yantraniṣpīḍitāddravyādrasaḥ svarasa ucyate/  
 yaḥ piṇḍo rasapiṣṭānāṃ sa kalkaḥ parikīrtitaḥ//  
 vahnau tu kvathitaṃ dravyaṃ śṛtamāhuścikitsakāḥ/  
 dravyādāpotthitāttoye pratapte niśi saṃsthitāt//  
 kaṣāyo yo 'abhiniryāti sa śītaḥ samudāhṛtaḥ/  
 kṣiptvoṣṇatoye mṛditaṃ tat phāṇṭaṃ parikīrtitam//) teṣāṃ yathāpūrvaṃ
                        balādhikyam; ataḥ kaṣāyakalpanā vyādhyāturabalāpekṣiṇī; na tvevaṃ khalu
                        sarvāṇi sarvatropayogīni bhavanti//  
 Ca.1.4.8  `pañcāśanmahākaṣāyā' iti yaduktaṃ
                        tadanuvyākhyāsyāmaḥ; tadyathā --- jīvanīyo bṛṃhaṇīyo lekhanīyo bhedanīyaḥ
                        sandhānīyo dīpanīya iti ṣaṭkaḥ kaṣāyavargaḥ; balyo varṇyaḥ kaṇṭhyo hṛdya iti
                        catuṣkaḥ kaṣāyavargaḥ; tṛptighno 'arśoghraḥ kuṣṭhaghnaḥ kaṇḍūghnaḥ krimighno
                        viṣaghna iti ṣaṭkaḥ kaṣāyavargaḥ; stanyajananaḥ stanyaśodhanaḥ śukrajananaḥ
                        śukraśodhana iti catuṣkaḥ kaṣāyavargaḥ; snehopagaḥ svedopago vamanopago
                        virecanopaga āsthāpanopago 'anuvāsanopagaḥ śirovirecanopaga iti saptakaḥ
                        kaṣāyavargaḥ; chardinigrahaṇastṛṣṇānigrahaṇo hikkānigrahaṇa iti trikaḥ
                        kaṣāyavargaḥ; purīṣasaṃgrahaṇīyaḥ purīṣavirajanīyo mūtrasaṃgrahaṇīyo
                        mūtravirajanīyo mūtravirecanīya iti pañcakaḥ kaṣāyavargaḥ; kāsaharaḥ
                        śvāsaharaḥ śothaharo jvaraharaḥ śramahara iti pañcakaḥ kaṣāyavargaḥ;
                        dāhapraśamanaḥ śītapraśamana udardapraśamano 'aṅgamardapraśamanaḥ
                        śūlapraśamana iti pañcakaḥ kaṣāyavargaḥ; śoṇitasthāpano vedanāsthāpanaḥ
                        saṃjñāsthāpanaḥ prajāsthāpano vayaḥsthāpana iti pañcakaḥ kaṣāyavargaḥ; iti
                        pañcāśanmahākaṣāyā mahatāṃ ca kaṣāyāṇāṃ lakṣaṇodāharaṇārthaṃ vyākhyātā
                        bhavanti/  
 teṣāmekaikasmin mahākaṣāye daśa daśāvayavikān kaṣāyānanuvyākhyāsyāmaḥ;
                        tānyeva pañca kaṣāyaśatāni bhavanti//  
 
 Ca.1.4.9  tadyathā --- jīvakarṣabhakau medā
                        mahāmedā kākolī kṣīrakākolī &mudgaparṇīmāṣaparṇyau jīvantī madhukamiti
                        daśemāni jīvanīyāni bhavanti(1), kṣīriṇī
                        rājakṣavakāśvagandhākākolīkṣīrakākolīvāṭhyāyanībhadraudanībhāradvājīpayasyarṣyagandhā
                        iti daśemāni bṛṃhaṇīyāni bhavanti(2),
                        mustakuṣṭhaharidrādāruharidrāvacātiviṣākaṭurohiṇīcitrakacirabilvahaimavatya
                        iti daśemāni lekhanīyāni bhavanti(3),
                        &suvahārkorubukāgnimukhīcitrācitrakacirabilvaśaṅkhinīśakulādanīsvarṇakṣīriṇya
                        iti daśemāni bhedanīyāni bhavanti(4),
                        madhukamadhuparṇīpṛśniparṇyambaṣṭhakīsamaṅgāmocarasadhātakīlodhrapriyaṅgukaṭphalānīti
                        daśemāni sandhānīyāni bhavanti(5),
                        pippalīpippalīmūlacavyacitrakaśṛṅgaverāmlavetasamaricājamodābhallātakāsthihiṅguniryāsā
                        iti daśemāni dīpanīyāni bhavanti(6), iti ṣaṭkaḥ kaṣāyavargaḥ//  
 Ca.1.4.10
                         aindryṛṣabhyatirasarṣyaproktāpayasyāśvagandhāsthirārohiṇībalātibalā
                        iti daśemāni balyāni bhavanti(7),
                        candanatuṅgapadmakośīramadhukamañjiṣṭhāsārivāpayasyāsitālatā iti daśemāni
                        varṇyāni bhavanti(8),
                        sārivekṣumūlamadhukapippalīdrākṣāvidārīkaiṭaryahaṃsapādībṛhatīkaṇṭakārikā
                        iti daśemāni kaṇṭhyāni bhavanti(9),
                        āmrāmrātakalikucakaramardavṛkṣāmlāmlavetasakuvalabadaradāḍimamātuluṅgānīti
                        daśemāni hṛdyāni bhavanti(10), iti catuṣkaḥ kaṣāyavargaḥ//  
 Ca.1.4.11
                         gāgaracavyacitrakaviḍaṅgamūrvāguḍūcīvacāmustapippalīpaṭolānīti
                        daśemāni tṛptighnāni bhavanti(11),
                        kuṭajabilvacitrakanāgarātiviṣābhayādhanvayāsakadāruharidrāvacācavyānīti
                        daśemānyarśoghnāni bhavanti(12),
                        khadirābhayāmalakaharidrāruṣkarasaptaparṇāragvadhakaravīraviḍaṅgajātīpravālā
                        iti daśemāni kuṣṭhaghnāni bhavanti(13),
                        candananaladakṛtamālanaktamālanimbakuṭajasarṣapamadhukadāruharidrāmustānīti
                        daśemāni kaṇḍūghnāni bhavanti(14),
                        akṣīvamaricagaṇḍīrakebukaviḍaṅganirguṇḍīkiṇihīśvadaṃṣṭrāvṛṣaparṇikākhuparṇikā
                        iti daśemāni krimighnāni bhavanti(15),
                        haridrāmañjiṣṭhāsuvahāsūkṣmailāpālindīcandanakatakaśirīṣasindhuvāraśleṣmātakā
                        iti daśemāni viṣaghnāni bhavanti(16), iti ṣaṭkaḥ kaṣāyavargaḥ//  
 Ca.1.4.12
                         vīraṇaśāliṣaṣṭikekṣuvālikādarbhakuśakāśagundretkaṭakattṛṇamūlānīti
                        daśemāni stanyajananāni bhavanti(17),
                        pāṭhāmahauṣadhasuradārumustamūrvāguḍūcīvatsakaphalakirātatiktakakaṭurohiṇīsārivā
                        iti daśemāni stanyaśodhanāni bhavanti(18),
                        jīvakarṣabhakakākolīkṣīrakākolīmudgaparṇīmāṣaparṇīmedāvṛddharuhājaṭilākuliṅgā
                        iti daśemāni śukrajananāni bhavanti(19),
                        kuṣṭhailavālukakaṭphalasamudraphenakadambaniryāsekṣukāṇḍekṣvikṣurakavasukośīrāṇīti
                        daśemāni śukraśodhanāni bhavanti(20), iti catuṣkaḥ kaṣāyavargaḥ//  
 Ca.1.4.13
                         mṛdvīkāmadhukamadhuparṇīmedāvidārīkākolīkṣīrakālolījīvakajīvantīśālaparṇya
                        iti daśemāni snehopagāni bhavanti(21),
                        śobhāñjanakairaṇḍārkavṛścīrapunarnavāyavatilakulatthamāṣabadarāṇīti daśemāni
                        svedopagāni bhavanti(22),
                        madhumadhukakovidārakarbudāranīpavidulabimbīśaṇapuṣpīsadāpuṣpāpratyakpuṣpā
                        iti daśemāni vamanopagāni bhavanti(23),
                        drākṣākāśmaryaparūṣakābhayāmalakabibhītakakuvalabadarakarkandhupīlūnīti
                        daśemāni virecanopagāni bhavanti(24),
                        trivṛdbilvapippalīkuṣṭhasarṣapavacāvatsakaphalaśatapuṣpāmadhukamadanaphalānīti
                        daśemānyāsthāpanopagāni bhavanti(25),
                        rāsnāsuradārubilvamadanaśatapuṣpāvṛścīrapunarnavāśvadaṃṣṭrāgnimanthaśyonākā
                        iti daśemānyanuvāsanopagāni bhavanti(26),
                        jyotiṣmatīkṣavakamaricapippalīviḍaṅgśigrusarṣapāpāmārgataṇḍulaśvetāmahāśvetā
                        iti daśemāni śirovirecanopagāni bhavanti(27), iti saptakaḥ kaṣāyavargaḥ//  
 Ca.1.4.14
                         jambvāmrapallavamātuluṅgāmlabadaradāḍimayavayaṣṭikośīramṛllājā iti
                        daśemāni chardinigrahaṇāni bhavanti(28),
                        nāgaradhanvayavāsakamustaparpaṭakacandanakirātatiktakaguḍūcīhrīveradhānyakapaṭolānīti
                        daśemāni tṛṣṇānigrahaṇāni bhavanti(29),
                        śaṭīpuṣkaramūlabadarabījakaṇṭakārikābṛhatīvṛkṣaruhābhayāpippalīdurālabhākulīraśṛṅgyā
                        iti daśemāni hikkānigrahaṇāni bhavanti(30), iti trikaḥ kaṣāyavargaḥ//  
 Ca.1.4.15
                         priyaṅgvanantāmrāsthikaṭvaṅgalodhramocarasasamaṅgādhātakīpuṣpapadmāpadmakeśarāṇīti
                        daśemāni purīṣasaṃgrahaṇīyāni bhavanti(31),
                        jambuśallakītvakkacchurāmadhūkaśālmalīśrīveṣṭakabhṛṣṭamṛtpayasyotpalatilakaṇā
                        iti daśemāni purīṣavirajanīyāni bhavanti(32),
                        jambvāmraplakṣavaṭakapītanoḍumbarāśvatthabhallātakāśmantakasomavalkā iti
                        daśemāni mūtrasaṃgrahaṇīyāni bhavanti(33),
                        padmotpalanalinakumudasaugandhikapuṇḍarīkaśatapatramadhukapriyaṅgudhātakīpuṣpāṇīti
                        daśemāni mūtravirajanīyāni bhavanti(34),
                        vṛkṣādanīśvadaṃṣṭrāvasukavaśirapāṣāṇabhedadarbhakuśakāśagundretkaṭamūlānīti
                        daśemāni mūtravirecanīyāni bhavanti(35), iti pañcakaḥ kaṣāyavargaḥ//  
 Ca.1.4.16
                         drākṣābhayāmalakapippalīdurālabhāśṛṅgīkaṇṭakārikāvṛścīrapunarnavātāmalakya
                        iti daśemāni kāsaharāṇi bhavanti(36),
                        śaṭīpuṣkaramūlāmlavetasailāhiṅgvagurusurasātāmalakījīvantīcaṇḍā iti daśemāni
                        śvāsaharāṇi bhavanti(37),
                        pāṭalāgnimanthaśyonākabilvakāśmaryakaṇṭakārikābṛhatīśālaparṇīpṛśniparṇīgokṣurakā
                        iti daśemāni śvayathuharāṇi bhavanti(38),
                        sārivāśarkarāpāṭhāmañjiṣṭhādrākṣāpīluparūṣakābhayāmalakabibhītakānīti
                        daśemāni jvaraharāṇi bhavanti(39),
                        drākṣākharjūrapriyālabadaradāḍimaphalguparuṣakekṣuyavaṣaṣṭikā iti daśemāni
                        śramaharāṇi bhavanti(40), iti pañcakaḥ kaṣāyavargaḥ//  
 Ca.1.4.17
                         lājācandanakāśmaryaphalamadhūkaśarkarānīlotpalośīrasārivāguḍūcīhriberāṇīti
                        daśemāni dāhapraśamanāni bhavanti(41),
                        tagarāgurudhānyakaśṛṅgaverabhūtīkavacākaṇṭakāryagnimanthaśyonākapippalya iti
                        daśemāni śītapraśamanāni bhavanti(42),
                        tindukapriyālabadarakhadirakadarasaptaparṇāśvakarṇāśvakarṇārjunāsanārimedā
                        iti daśemānyudardapraśamanāni bhavanti(43),
                        vidārīgandhāpṛśniparṇībṛhatīkaṇṭakārikairaṇḍakākolīcandanośīrailāmadhukānīti
                        daśemānyaṅgamardapraśamanāni bhavanti(44),
                        pippalīpippalīmūlacavyacitrakaśṛṅgaveramaricājamodājagandhājājīgaṇḍīrāṇīti
                        daśemāni śūlapraśamanāni bhavanti(45), iti pañcakaḥ kaṣāyavargaḥ//  
 Ca.1.4.18
                         madhumadhukarudhiramocarasamṛtkapālalodhragairikarpiyaṅguśarkarālājā
                        iti daśemāni śoṇitasthāpanāni bhavanti(46),
                        śālakaṭphalakadambapadmakatumbamocarasaśirīṣavañjulailavālukāśokā iti
                        daśemāni vedanāsthāpanāni bhavanti(47),
                        hiṅgukaiṭaryārimedāvacācorakavayasthāgolomījaṭilāpalaṅkaṣāśokarohiṇya iti
                        daśemāni saṃjñāsthāpanāni bhavanti(48),
                        aindrībrāhmīśatavīryasahasravīryā 'amoghā 'avyathāśivā 'ariṣṭāvāṭyapuṣpīviṣvaksenakāntā
                        iti daśemāni prajāsthāpanāni bhavanti(49),
                        amṛtā 'abhayādhātrīmuktāśvetājīvantyatirasāmaṇḍūkaparṇīsthirāpunarnavā iti
                        daśemāni vayaḥsthāpanāni bhavanti(50), iti pañcakaḥ kaṣāyavargaḥ//  
 
 Ca.1.4.19  iti pañcakaṣāyaśatānyabhisamasya
                        pañcāśanmahākaṣāyā mahatāṃ ca kaṣāyāṇāṃ lakṣaṇodāharaṇārthaṃ vyākhyātā
                        bhavanti//  
 Ca.1.4.20  nahi vistarasya pramāṇamasti, na
                        cāpyatisaṃkṣepo 'alpabuddhīnāṃ sāmarthyāyopakalpate,
                        tasmādanatisaṃkṣepeṇānativistareṇa copadiṣṭāḥ/  
 etāvanto hyalamalpabuddhīnāṃ vyavahārāya, buddhimatāṃ ca
                        svālakṣaṇyānumānayuktikuśalānāmanuktārthajñānāyeti//  
 Ca.1.4.21  evaṃvādinaṃ
                        bhagavantamātreyamagniveśa uvāca --- naitāni bhagavan! pañca kaṣāyaśatāni
                        pūryante, tāni tāni hyevāṅgānyupaplavante& teṣu teṣu mahākaṣāyeṣvati//  
 Ca.1.4.22  tamuvāca bhagavānātreyaḥ ---
                        naitadevaṃ buddhimatā draṣṭavyamagniveśa/  
 eko 'api hyanekāṃ saṃñjāṃ labhate kāryāntarāṇi kurvan, tadyathā --- puruṣo
                        bahūnāṃ karmaṇāṃ karaṇe samartho bhavati, sa yadyat karma karoti tasya tasya
                        karmaṇaḥ kartṛ-karaṇa-kāryasaṃprayuktaṃ tattadgauṇaṃ nāmaviśeṣaṃ prāpnoti,
                        tadvadauṣadhadravyamapi draṣṭavyam/  
 yadi caikameva kiṃciddravyamāsādayāmastathāguṇayuktaṃ yat sarvakarmaṇāṃ
                        karaṇe samarthaṃ syāt, kastato 'anyadicchedupadhārayitumupadeṣṭuṃ vā
                        śiṣyebhya iti//  
 Ca.1.4.23  tatra ślokāḥ --- 
 
 Ca.1.4.23ab  yato yāvanti
                            yairdravyairvirecanaśatāni ṣaṭ/  
 Ca.1.4.23cd  uktāni saṃgraheṇeha
                            tathaivaiṣāṃ ṣaḍāśrayāḥ//  
 
 
 Ca.1.4.24ab  rasā lavaṇavarjyāśca
                            kaṣāya iti saṃjñitāḥ/  
 Ca.1.4.24cd  &tasmāt pañcavidhā
                            yoniḥ kaṣāyāṇāmudāhṛtā//  
 
 
 Ca.1.4.25ab  tathā
                            kalpanamapyeṣāmuktaṃ pañcavidhaṃ punaḥ/  
 Ca.1.4.25cd  mahatāṃ ca kaṣāyāṇāṃ
                            pañcāśat parikīrtitā//  
 
 
 Ca.1.4.26ab  pañca cāpi kaṣāyāṇāṃ
                            śatānyuktāni bhāgaśaḥ/  
 Ca.1.4.26cd  lakṣaṇārthaṃ, pramāṇaṃ hi
                            vistarasya na vidyate//  
 
 
 Ca.1.4.27ab  na cālamatisaṃkṣepaḥ
                            sāmarthyāyopakalpate/  
 Ca.1.4.27cd  alpabuddherayaṃ
                            tasmānnātisaṃkṣepavistaraḥ//  
 
 
 Ca.1.4.28ab  mandānāṃ vyavahārāya,
                            budhānāṃ buddhivṛddhaye/  
 Ca.1.4.28cd  pañcāśatko hyayaṃ vargaḥ
                            kaṣāyāṇāmudāhṛtaḥ//  
 
 
 Ca.1.4.29ab  teṣāṃ karmasu bāhyeṣu
                            yogamābhyantareṣu ca/  
 Ca.1.4.29cd  saṃyogaṃ ca prayogaṃ ca
                            yo veda sa bhiṣagvaraḥ//  
 
 ityagniveśakṛte tantre carakapratisaṃskṛte ślokasthāne
                        ṣaḍvirecanaśatāśritīyo nāma caturtho 'adhyāyaḥ//4// 
 iti bheṣajacatuṣkaḥ//1// 
 
 
                    pañcamo 'adhyāyaḥ/
                     Ca.1.5.1  athāto mātrāśitīyamadhyāyaṃ
                        vyākhyāsyāmaḥ//  
 Ca.1.5.2  iti ha smāha bhagavānātreyaḥ//  
 Ca.1.5.3  mātrāśī syāt/  
 āhāramātrā punaragnibalāpekṣiṇī//  
 Ca.1.5.4  yāvaddhyasyāśanamaśitamanupahatya
                        prakṛtiṃ yathākālaṃ jarāṃ gacchati tāvadasya mātrāpramāṇaṃ veditavyaṃ
                        bhavati//  
 Ca.1.5.5  tatra
                        śāliṣaṣṭikamudgalāvakapiñjalaiṇaśaśaśarabhaśambarādīnyāhāradravyāṇi
                        prakṛtilaghūnyapi mātrāpekṣīṇi bhavanti/  
 tathā piṣṭekṣukṣīravikṛtilamāṣānūpaudakapiśitādīnyāhāradravyāṇi
                        prakṛtigurūṇyapi mātrāmevāpekṣante//  
 Ca.1.5.6  na caivamukte dravye
                        gurulāghavamakāraṇaṃ manyeta, laghūni hi dravyāṇi vāyvagniguṇabahulāni
                        bhavanti; pṛthvīsomaguṇabahulānītarāṇi, tasmāt svaguṇādapi
                        laghūnyagnisandhukṣaṇasvabhāvānyalpadoṣāṇi cocyante 'api sauhityopayuktāni,
                        gurūṇi punarnāgnisandhukṣaṇasvabhāvānyasāmānyāt, ataścātimātraṃ doṣavanti
                        sauhityopayuktānyanyatra vyāyāmāgnibalāt; saiṣā bhavatyagnibalāpekṣiṇī
                        mātrā//  
 Ca.1.5.7  na ca nāpekṣate dravyaṃ;
                        dravyāpekṣayā ca tribhāgasauhityamardhasauhityaṃ vā gurūṇāmupadiśyate,
                        laghūnāmapi ca nātisauhityamagneryuktyartham//  
 Ca.1.5.8  mātrāvaddhyaśanamaśitamanupahatya
                        prakṛtiṃ balavarṇasukhāyuṣā yojayatyupayoktāramavaśyamiti//  
 Ca.1.5.9  bhavanti cātra --- 
 
 guru piṣṭamayaṃ tasmāttaṇḍulān pṛthukānapi/  
 na jātu bhuktavān khādenmātrāṃ khādedbubhukṣitaḥ//  
 
 
 Ca.1.5.10  vallūraṃ śuṣkaśākāni śālūkāni
                            bisāni ca/  
 nābhyasedgauravānmāṃsaṃ kṛśaṃ naivopayojayet//  
 
 
 Ca.1.5.11  matsyān dadhi ca māṣāṃśca
                            yavakāṃśca na śīlayet//  
 
 
 Ca.1.5.12  piṣṭikāñchālimudgāṃśca
                            saindhavāmalake yavān/  
 āntarīkṣaṃ payaḥ sarpirjāṅgalaṃ madhu cābhyaset//  
 
 
 Ca.1.5.13  tacca nityaṃ prayuñjīta
                            svāsthyaṃ yenānuvartate/  
 ajātānāṃ vikārāṇāmanutpattikaraṃ ca yat//  
 
 
 Ca.1.5.14  ata ūrdhvaṃ śarīrasya
                            kāryamakṣyañjanādikam/  
 svasthavṛttimabhipretya guṇataḥ saṃpravakṣyate//  
 
 
 Ca.1.5.15  sauvīramañjanaṃ nityaṃ
                            hitamakṣṇoḥ prayojayet/  
 pañcarātre 'aṣṭarātre vā srāvaṇārthe rasāñjanam//  
 
 
 Ca.1.5.16  cakṣustejomayaṃ tasya
                            viśeṣācchleṣmato bhayam/  
 tataḥ śleṣmaharaṃ karma hitaṃ dṛṣṭeḥ prasādanam//  
 
 
 Ca.1.5.17  divā tanna prayoktavyaṃ
                            netrayostīkṣṇamañjanam/  
 virekadurbalā dṛṣṭirādityaṃ prāpya sīdati//  
 
 
 Ca.1.5.18  tasmāt srāvyaṃ niśāyāṃ tu
                            dhruvamañjanamiṣyate/  
 yathā hi kanakādīnāṃ &malināṃ vividhātmanām//  
 
 
 Ca.1.5.19  dhautānāṃ nirmalā
                            śuddhistailacelakacādibhiḥ/  
 evaṃ netreṣu martyānāmañjanāścyotanādibhiḥ//  
 
 
 Ca.1.5.20  dṛṣṭirnirākulā bhāti nirmale
                            nabhasīnduvat/  
 hareṇukāṃ priyaṅguṃ ca pṛthvīkāṃ keśaraṃ nakham//  
 
 
 Ca.1.5.21  hrīveraṃ candanaṃ patraṃ
                            tvagelośīrapadmakam/  
 dhyāmakaṃ madhukaṃ māṃsī guggulvaguruśarkaram//  
 
 
 Ca.1.5.22
                             nyagrodhodumbarāśvatthaplakṣalodhratvacaḥ śubhāḥ/  
 vanyaṃ sarjarasaṃ mustaṃ śaileyaṃ kamalotpale//  
 
 
 Ca.1.5.23  śrīveṣṭakaṃ śallakīṃ ca
                            śukaṣarhamathāpi ca/  
 piṣṭvā limpecchareṣīkāṃ tāṃ vartiṃ yavasannibhām//  
 
 
 Ca.1.5.24  aṅguṣṭhasaṃmitāṃ
                            kuryādaṣṭāṅgulasamāṃ bhiṣak/  
 śuṣkāṃ nigarbhāṃ tāṃ vartiṃ dhūmanetrārpitāṃ naraḥ//  
 
 
 Ca.1.5.25  snehāktāmagnisaṃpluṣṭāṃ pibet
                            prāyogikīṃ sukhām/  
 vasāghṛtamadhūcchiṣṭairyuktiyuktairvarauṣadhaiḥ//  
 
 
 Ca.1.5.26  vartiṃ madhurakaiḥ kṛtvā
                            snaihikīṃ dhūmamācaret/  
 śvetā jyotiṣmatī caiva haritālaṃ manaḥśilā//  
 
 
 Ca.1.5.27  gandhāścāgurupatrādyā dhūmaṃ
                            mūrdhavirecane&/  
 gauravaṃ śirasaḥ śūlaṃ pīnasārdhāvabhedakau//  
 
 
 Ca.1.5.28  karṇākṣiśūlaṃ kāsaśca
                            hikkāśvāsau galagrahaḥ/  
 dantadaurbalyamāsrāvaḥ śrotraghrāṇākṣidoṣajaḥ//  
 
 
 Ca.1.5.29  pūtirghrāṇāsyagandhaśca
                            dantaśūlamarocakaḥ/  
 hanumanyāgrahaḥ kaṇḍūḥ krimayaḥ pāṇḍutā mukhe//  
 
 
 Ca.1.5.30  śleṣmapraseko vaisvaryaṃ
                            galaśuṇḍyupajihvikā/  
 &khālityaṃ piñjaratvaṃ ca keśānāṃ patanaṃ tathā//  
 
 
 Ca.1.5.31  kṣavathuścātitandrā ca
                            buddhermoho 'atinidratā/  
 dhūmapānāt praśāmyanti balaṃ bhavati cādhikam//  
 
 
 Ca.1.5.32  śiroruhakapālānāmindriyāṇāṃ
                            svarasya ca/  
 na ca vātakaphātmāno balino 'apyūrdhvajatrujāḥ//  
 
 
 Ca.1.5.33  &dhūmavaktrakapānasya
                            vyādhayaḥ syuḥ śirogatāḥ/  
 prayogapāne tasyāṣṭau kālāḥ saṃparikīrtitāḥ//  
 
 
 Ca.1.5.34  vātaśleṣmasamutkleśaḥ
                            kāleṣveṣu hi lakṣyate/  
 snātvā bhuktvā samullikhya kṣutvā dantānnighṛṣya ca//  
 
 
 Ca.1.5.35  nāvanāñjananidrānte cātmavān
                            dhūmapo bhavet/  
 tathā vātakaphātmāno na bhavantyūrdhvajatrujāḥ//  
 
 
 Ca.1.5.36  rogāstasya tu peyāḥ
                            syurāpānāstristrayastrayaḥ/  
 paraṃ dvikālapāyī syādahnaḥ kāleṣu buddhimān//  
 
 
 Ca.1.5.37  prayoge, snaihike tvekaṃ,
                            vairecyaṃ tricatuḥ pibet/  
 hṛtkaṇṭhendriyasaṃśuddhirlaghutvaṃ śirasaḥ śamaḥ//  
 
 
 Ca.1.5.38  yatheritānāṃ doṣāṇāṃ
                            samyakpītasya lakṣaṇam/  
 bādhiryamāndhyamūkatvaṃ raktapittaṃ śirobhramam//  
 
 
 Ca.1.5.39  akāle cātipītaśca dhūmaḥ
                            kuryādupadravān/  
 tatraeṣṭaṃ sarpiṣaḥ pānaṃ nāvanāñjanatarpaṇam//  
 
 
 Ca.1.5.40  snaihikaṃ dhūmaje doṣe vāyuḥ
                            pittānigo yadi/  
 śītaṃ tu raktapitte syācchleṣmapitte virūkṣaṇam//  
 
 
 Ca.1.5.41  paraṃ tvataḥ pravakṣyāmi
                            dhūmo yeṣāṃ vigarhitaḥ/  
 na viriktaḥ pibeddhūmaṃ na kṛte bastikarmaṇi//  
 
 
 Ca.1.5.42  na raktī na viṣeṇārto na
                            &śocanna ca garbhiṇī/  
 na śrame na made nāme na pitte na prajāgare//  
 
 
 Ca.1.5.43  na mūrcchābhramatṛṣṇāsu na
                            kṣīṇe nāpi ca kṣate/  
 na &madyadugdhe pītvā ca na snehaṃ na ca mākṣikam//  
 
 
 Ca.1.5.44  dhūmaṃ na bhuktvā &dadhnā
                            ca na rūkṣaḥ kruddha eva ca/  
 na tāluśoṣe timire śirasyabhihite na ca//  
 
 
 Ca.1.5.45  na śaṅkhake na rohiṇyāṃ na
                            mehe na madātyaye/  
 eṣu dhūmamakāleṣu mohāt pibati yo naraḥ//  
 
 
 Ca.1.5.46  rogāstasya pravardhante
                            dāruṇā dhūmavibhramāt/  
 dhūmayogyaḥ pibeddoṣe śiroghrāṇākṣisaṃśraye//  
 
 
 Ca.1.5.47  ghrāṇenāsyena kaṇṭhasthe
                            mukhena ghrāṇapo vamet/  
 āsyena dhūmakavalān piban ghrāṇena nodvamet//  
 
 
 Ca.1.5.48  pratilomaṃ gato &hyāśu
                            dhūmo hiṃsyāddhi cakṣuṣī/  
 ṛjvaṅgacakṣustaccetāḥ sūpaviṣṭastriparyayam//  
 
 
 Ca.1.5.49  pibecchidraṃ pidhāyaikaṃ
                            nāsayā dhūmamātmavān/  
 caturviṃśatikaṃ netraṃ &svāṅgulībhirvirecane//  
 
 
 Ca.1.5.50  dvātriṃśadaṅgulaṃ snehe
                            prayoge 'adhyardhamiṣyate/  
 &ṛju trikoṣāphalitaṃ kolāsthyagrapramāṇitam//  
 
 
 Ca.1.5.51  bastinetrasamadravyaṃ
                            dhūmanetraṃ praśasyate/  
 dūrādvinirgataḥ parvacchinno nāḍītanūkṛtaḥ//  
 
 
 Ca.1.5.52  nendriyaṃ bādhate dhūmo
                            mātrākālaniṣevitaḥ/  
 yadā coraśca kaṇṭhaśca śiraśca laghutāṃ vrajet//  
 
 
 Ca.1.5.53  kaphaśca tanutāṃ prāptaḥ
                            supītaṃ dhūmamādiśet/  
 aviśuddhaḥ svaro yasya kaṇṭhaśca sakapho bhavet//  
 
 
 Ca.1.5.54  stimito mastakaścaivamapītaṃ
                            dhūmamādiśet/  
 tālu mūrdhā ca kaṇṭhaśca śuṣyate paritapyate//  
 
 
 Ca.1.5.55  tṛṣyate muhyate jantū raktaṃ
                            ca sravate 'adhikam/  
 śiraśca bhramate 'atyarthaṃ mūrcchā cāsyopajāyate//  
 
 
 Ca.1.5.56  indriyāṇyupatapyante
                            dhūme 'atyarthaṃ niṣevite/  
 &varṣe varṣe 'aṇutailaṃ ca kāleṣu triṣu nā caret//  
 
 
 Ca.1.5.57  prāvṛṭśaradvasanteṣu
                            gatameghe nabhastale/  
 nasyakarma yathākālaṃ yo yathoktaṃ niṣevate//  
 
 
 Ca.1.5.58  na tasya cakṣurna ghrāṇaṃ na
                            śrotramupahanyate/  
 na syuḥ śvetā na kapilāḥ keśāḥ śmaśrūṇi vā punaḥ//  
 
 
 Ca.1.5.59  na ca keśāḥ &pramucyante
                            vardhante ca viśeṣataḥ/  
 manyāstambhaḥ śiraḥśūlamarditaṃ hanusaṃgrahaḥ//  
 
 
 Ca.1.5.60  pīnasārdhāvabhedau ca
                            śiraḥkampaśca śāmyati/  
 sirāḥ śiraḥkapālānāṃ sandhayaḥ snāyukaṇḍarāḥ//  
 
 
 Ca.1.5.61  nāvanaprīṇitāścāsya
                            labhante 'abhyadhikaṃ balam/  
 mukhaṃ prasannopacitaṃ svaraḥ snigdhaḥ sthiro mahān//  
 
 
 Ca.1.5.62  sarvendriyāṇāṃ vaimalyaṃ
                            balaṃ bhavati cādhikam/  
 na cāsya rogāḥ sahasā prabhavantyūrdhvajatrujāḥ//  
 
 
 Ca.1.5.63  jīryataścottamāṅgeṣu&
                            jarā na labhate balam/  
 candanāguruṇī patraṃ dārvītvaṅmadhukaṃ balām//  
 
 
 Ca.1.5.64  prapauṇḍarīkaṃ sūkṣmailāṃ
                            viḍaṅgaṃ bilvamutpalam/  
 hrīberamabhayaṃ vanyaṃ tvaṅmustaṃ sārivāṃ sthirām//  
 
 
 Ca.1.5.65  jīvantīṃ pṛśniparṇīṃ ca
                            suradāru& śatāvarīm/  
 hareṇuṃ bṛhatīṃ vyādhrīṃ surabhīṃ padmakeśaram//  
 
 
 Ca.1.5.66  vipācayecchataguṇe māhendre
                            vimale 'ambhasi/  
 tailāddaśaguṇaṃ śeṣaṃ kaṣāyamavatārayet//  
 
 
 Ca.1.5.67  tena tailaṃ kaṣāyeṇa
                            daśakṛtvo vipācayet/  
 athāsya daśame pāke &samāṃśaṃ chāgalaṃ payaḥ//  
 
 
 Ca.1.5.68  dadyādeṣo 'aṇutailasya
                            nāvanīyasya saṃvidhiḥ/  
 asya mātrāṃ prayuñjīta tailasyārdhapalonmitām//  
 
 
 Ca.1.5.69  snigdhasvinnottamāṅgasya
                            picunā nāvanaistribhiḥ/  
 tryahāttryahācca saptāhametata karma samācaret//  
 
 
 Ca.1.5.70  nivātoṣṇasamācārī& hitāśī
                            niyatendriyaḥ/  
 tailametattridoṣaghnamindriyāṇāṃ balapradam//  
 
 
 Ca.1.5.71  prayuñjāno yathākālaṃ
                            yathoktānaśnute guṇān/  
 āpothitāgraṃ dvau kālau kaṣāyakaṭutiktakam//  
 
 
 Ca.1.5.72  bhakṣayeddantapavanaṃ
                            dantamāṃsānyabādhayan/  
 nihanti gandhaṃ vairasyaṃ jihvādantāsyajaṃ malam//  
 
 
 Ca.1.5.73  niṣkṛṣya rucimādhatte sadyo
                            dantaviśodhanam/  
 karañjakaravīrārkamālatīkakubhāsanāḥ//  
 
 
 Ca.1.5.74  śasyante dantapavane ye
                            cāpyevaṃvidhā drumāḥ/  
 suvarṇarūpyatāmrāṇi trapurītimayāni ca//  
 
 
 Ca.1.5.75  jihvānirlekhanāni
                            syuratīkṣṇānyanṛjūni ca/  
 jihvāmūlagataṃ yacca malamucchvāsarodhi ca//  
 
 
 Ca.1.5.76  daurgandhyaṃ bhajate tena
                            tasmājjihvāṃ vinirlikhet/  
 dhāryāṇyāsyena vaiśadyarucisaugandhyamicchatā//  
 
 
 Ca.1.5.77  jātīkaṭukapūgānāṃ lavaṅgasya
                            phalāni ca/  
 kakkolasya phalaṃ patraṃ tāmbūlasya śubhaṃ tathā/  
 tathā karpūraniryāsaḥ sūkṣmailāyāḥ phalāni ca//  
 
 
 Ca.1.5.78  hanvorbalaṃ svarabalaṃ
                            vadanopacayaḥ paraḥ/  
 syāt paraṃ ca rasajñānamanne ca ruciruttamā//  
 
 
 Ca.1.5.79  na cāsya kaṇṭhaśoṣaḥ
                            syānnauṣṭhayoḥ sphuṭanādbhayam/  
 na ca dantāḥ kṣayaṃ yānti dṛḍhamūlā bhavanti ca//  
 
 
 Ca.1.5.80  na śūlyante na cāmlena
                            hṛṣyante bhakṣayanti ca/  
 parānapi kharān bhakṣyāṃstailagaṇḍūṣadhāraṇāt//  
 
 
 Ca.1.5.81  nityaṃ snehārdraśirasaḥ
                            śiraḥśūlaṃ na jāyate/  
 na khālityaṃ na pālityaṃ na keśāḥ prapatanti ca//  
 
 
 Ca.1.5.82  balaṃ śiraḥkapālānāṃ
                            viśeṣeṇābhivardhate/  
 dṛḍhamūlāśca dīrghāśca kṛṣṇāḥ keśā bhavanti ca//  
 
 
 Ca.1.5.83  indriyāṇi prasīdanti
                            sutvagbhavati cānanam&/  
 nidrālābhaḥ sukhaṃ ca syānmūrdhni tailaniṣevaṇāt//  
 
 
 Ca.1.5.84  na karṇarogā vātotthā na
                            manyāhanusaṃgrahaḥ/  
 noccaiḥ śrutirna vādhiryaṃ syānnityaṃ karṇatarpaṇāt//  
 
 
 Ca.1.5.85  snehābhyaṅgādyathā
                            kumbhaścarma snehavimardanāt/  
 bhavatyupāṅgādakṣaśca dṛḍhaḥ kleśasaho yathā//  
 
 
 Ca.1.5.86  tathā śarīramabhyaṅgāddṛḍhaṃ
                            sutvak ca jāyate/  
 praśāntamārutābādhaṃ kleśavyāyāmasaṃsaham//  
 
 
 Ca.1.5.87  sparśane 'abhyadhiko vāyuḥ
                            sparśanaṃ ca tvagāśritam/  
 tvacyaśca &paramabhyaṅgastasmāttaṃ śīlayennaraḥ//  
 
 
 Ca.1.5.88  na cābhighātābhihataṃ
                            gātramabhyaṅgasevinaḥ/  
 vikāraṃ bhajate 'atyarthaṃ balakarmaṇi vā kvacit//  
 
 
 Ca.1.5.89  susparśopacitāṅgaśca balavān
                            priyadarśanaḥ/  
 bhavatyaṅganityatvānnaro 'alpajara eva ca//  
 
 
 Ca.1.5.90  kharatvaṃ stabdhatā&
                            raukṣyaṃ śramaḥ suptiśca pādayoḥ/  
 sadya evopaśāmyanti pādābhyaṅgaviṣevaṇāt//  
 
 
 Ca.1.5.91  jāyate saukumāryaṃ ca balaṃ
                            sthairyaṃ ca pādayoḥ/  
 dṛṣṭiḥ prasādaṃ labhate mārutaścopaśāmyati//  
 
 
 Ca.1.5.92  na ca &syādgṛdhrasīvātaḥ
                            pādayoḥ sphuṭanaṃ na ca/  
 na sirāsnāyusaṃkocaḥ pādābhyaṅgena pādayoḥ//  
 
 
 Ca.1.5.93  daurgandhyaṃ gauravaṃ tandrāṃ
                            kaṇḍūṃ malamarocakam/  
 svedabībhatsatāṃ hanti śarīraparimārjanam//  
 
 
 Ca.1.5.94  pavitraṃ vṛṣyamāyuṣyaṃ
                            &śramasvedamalāpaham/  
 śarīrabalasandhānaṃ snānamojaskaraṃ param//  
 
 
 Ca.1.5.95  kāmyaṃ
                            yaśasyamāyuṣyamalakṣmīghnaṃ praharṣaṇam/  
 śrīmat pāriṣadaṃ śastaṃ nirmalāmbaradhāraṇam//  
 
 
 Ca.1.5.96  vṛṣyaṃ saugandhyamāyuṣayaṃ
                            kāmyaṃ puṣṭibalapradam/  
 saumanasyamalakṣmīghraṃ gandhamālyaniṣevaṇam//  
 
 
 Ca.1.5.97  dhanyaṃ maṅgalyamāyuṣyaṃ
                            śrīmadvyasanasūdanam/  
 harṣaṇaṃ kāmyamojasyaṃ ratnābharaṇadhāraṇam//  
 
 
 Ca.1.5.98  medhyaṃ
                            pavitramāyuṣyamalakṣmīkalināśanam/  
 pādayormalamārgāṇāṃ śaucādhānamabhīkṣṇaśaḥ//  
 
 
 Ca.1.5.99  pauṣṭikaṃ vṛṣyamāyuṣyaṃ śuci
                            rūpavirājanam/  
 keśaśmaśrunakhādīnāṃ kalpanaṃ saṃprasādhanam//  
 
 
 Ca.1.5.100  cakṣuṣyaṃ spraśanahitaṃ
                            pādayorvyasanāpaham/  
 balyaṃ parākramasukhaṃ vṛṣyaṃ pādatradhāraṇam//  
 
 
 Ca.1.5.101  &īteḥ praśamanaṃ balyaṃ
                            guptyāvaraṇaśaṅkaram/  
 gharmānilarajombughnaṃ chatradhāraṇamucyate//  
 
 
 Ca.1.5.102  skhalataḥ saṃpratiṣṭhānaṃ
                            śatrūṇāṃ ca niṣūdanam/  
 avaṣṭambhanamāyuṣyaṃ bhayaghnaṃ daṇḍadhāraṇam//  
 
 
 Ca.1.5.103  nagarī nagarasyeva
                            rathasyeva rathī yathā/  
 svaśarīrasya medhāvī kṛtyeṣvavahito bhavet//  
 
 
 Ca.1.5.104  bhavati cātra ---
                            vṛttyupāyānniṣeveta ye syurdharmāvirodhinaḥ/  
 śamamadhyayanaṃ caiva sukhamevaṃ samaśnute//  
 
 
 Ca.1.5.105  tatra ślokāḥ --- mātrā
                            dravyāṇi mātrāṃ saṃśritya gurulāghavam/  
 dravyāṇāṃ garhito 'abhyāso yeṣāṃ, yeṣāṃ ca śasyate//  
 
 
 Ca.1.5.106  añjanaṃ dhūmavartiśca
                            trividhā vartikalpanā/  
 dhūmapānaguṇāḥ kālāḥ pānamānaṃ ca yasya yat//  
 
 
 Ca.1.5.107  vyāpatticihnaṃ bhaiṣajyaṃ
                            dhūmo yeṣāṃ vigarhitaḥ/  
 peyo yathā yanmayaṃ ca netraṃ yasya ca yadvidham//  
 
 
 Ca.1.5.108  nasyakarmaguṇā nastaḥkāryaṃ
                            yacca yathā yadā/  
 bhakṣayeddantapavanaṃ yathā yadyaṅguṇaṃ ca yat//  
 
 
 Ca.1.5.109  yadarthaṃ yāni cāsyena
                            dhāryāṇi kavalagrahe/  
 tailasya ye guṇā &diṣṭāḥ śirastailaguṇāśca ye//  
 
 
 Ca.1.5.110  karṇataile tathā 'abhyaṅge
                            pādābhyaṅge 'aṅgamārjane/  
 snāne vāsasi śuddhe ca saugandhye ratnadhāraṇe//  
 
 
 Ca.1.5.111  śauce saṃharaṇe lomnāṃ
                            pādatracchatradhāraṇe/  
 guṇā mātrāśitīye 'asmiṃstathoktā& daṇḍadhāraṇe//  
 
 ityagniveśakṛte tantre carakapratisaṃskṛte ślokasthāne mātrāśitīyo nāma
                        pañcamo 'adhyāyaḥ samāptaḥ//5// 
 
 
                    ṣaṣṭho 'adhyāyaḥ /
                     Ca.1.6.1  athātastasyāśitīyamadhyāyaṃ
                        vyākhyāsyāmaḥ //  
 Ca.1.6.2  iti ha smāha bhagavānātreyaḥ //  
 Ca.1.6.3ab  tasyāśitādyādāhārādbalaṃ
                        varṇaśca vardhate /  
 Ca.1.6.3cd  yasyartusātmyaṃ viditaṃ
                        ceṣṭāhāravyapāśrayam //  
 Ca.1.6.4  iha khalu saṃvatsaraṃ
                        ṣaḍaṅgamṛtuvibhāgena vidyāt /  
 tatrādityasyodagayanamādānaṃ ca trīnṛtūñchiśirādīn grīṣmāntān vyavasyet
                        varṣādīn punarhemantāntān dakṣiṇāyanaṃ visargaṃ ca //  
 Ca.1.6.5  visarge punarvāyavo nātirūkṣāḥ
                        pravānti itare punarādāne somaścāvyāhatabalaḥ
                        śiśirābhirbhābhirāpūrayañjagadāpyāyayati śaśvat ato visargaḥ saumyaḥ /  
 ādānaṃ punarāgneyaṃ tāvetāvarkavāyū somaśca kālasvabhāvamārgaparigṛhītāḥ
                        kālarturasadoṣadehabalanirvṛttipratyayabhūtāḥ samupadiśyante //  
 Ca.1.6.6  tatra ravirbhābhirādadāno jagataḥ
                        snehaṃ vāyavastīvrarūkṣāścopaśoṣayantaḥ śiśiravasantagrīṣmeṣu yathākramaṃ
                        raukṣyamutpādayanto rūkṣān rasāṃstiktakaṣāyakaṭukāṃścābhivardhayanto nṛṇāṃ
                        daurbalyamāvahanti //  
 Ca.1.6.7  varṣāśaraddhemanteṣu tu
                        dakṣiṇābhimukjhe 'arke kālamārgameghavātavarṣābhihatapratāpe śaśini
                        cāvyāhatabale māhendrasalilapraśāntasantāpe jagati arūkṣā rasāḥ
                        pravardhante 'amlalavaṇamadhurā yathākramaṃ tatra balamupacīyate nṛṇāmiti //  
 Ca.1.6.8  bhavati cātra 
 
 Ca.1.6.8ab  ādāvante ca daurbalyaṃ
                            visargādānayornṛṇām /  
 Ca.1.6.8cd  madhye madhyabalaṃ tvante
                            śreṣṭhamagre ca nirdiśet //  
 
 
 Ca.1.6.9ab  śīte
                            śītānilasparśasaṃrūddho balināṃ balī /  
 Ca.1.6.9cd  paktā bhavati hemante
                            mātrādravyagurukṣamaḥ //  
 
 
 Ca.1.6.10ab  sa yadā nendhanaṃ yuktaṃ
                            labhate dehajaṃ tadā /  
 Ca.1.6.10cd  rasaṃ hinastyato vāyuḥ
                            śītaḥ śīte prakupyati //  
 
 
 Ca.1.6.11ab  tasmāttuṣārasamaye
                            snigdhāmlalavaṇān rasān /  
 Ca.1.6.11cd  audakānūpamāṃsānāṃ
                            medyānāmupayojayet //  
 
 
 Ca.1.6.12ab  bileśayānāṃ māṃsāni
                            prasahānāṃ bhṛtāni ca /  
 Ca.1.6.12cd  bhakṣayenmadirāṃ śīdhuṃ
                            madhu cānupibennaraḥ //  
 
 
 Ca.1.6.13ab  gorasānikṣuvikṛtīrvasāṃ
                            tailaṃ navaudanam /  
 Ca.1.6.13cd
                             hemante 'abhyasyatastoyamuṣṇaṃ cāyurna hīyate //  
 
 
 Ca.1.6.14ab  abhyaṅgotsādanaṃ mūrdhni
                            tailaṃ jentākamātapam /  
 Ca.1.6.14cd  bhajedbhūmigṛhaṃ
                            coṣṇamuṣṇaṃ garbhagṛhaṃ tathā //  
 
 
 Ca.1.6.15ab  śīteṣu saṃvṛtaṃ sevyaṃ
                            yānaṃ śayanamāsanam /  
 Ca.1.6.15cd
                             prāvārājinakauṣeyapraveṇīkuthakāstṛtam //  
 
 
 Ca.1.6.16ab  gurūṣṇavāsā digdhāṅgo
                            guruṇā 'aguruṇā sadā /  
 Ca.1.6.16cd  śayane pramadāṃ pīnāṃ
                            viśālopacitastanīm //  
 
 
 Ca.1.6.17ab  āliṅgyāgurudigdhāṅgīṃ
                            supyāt samadamanmathaḥ /  
 Ca.1.6.17cd  prakāmaṃ ca niṣeveta
                            maithunaṃ śiśirāgame //  
 
 
 Ca.1.6.18ab  varjayedannapānāni
                            vātalāni laghūni ca /  
 Ca.1.6.18cd  pravātaṃ
                            pramitāhāramudamanthaṃ himāgame //  
 
 
 Ca.1.6.19ab  hemantaśiśirau tulyau
                            śiśire 'alpaṃ viśeṣaṇam /  
 Ca.1.6.19cd  raukṣyamādānajaṃ śītaṃ
                            meghamārutavarṣajam //  
 
 
 Ca.1.6.20ab  tasmāddhaimantikaḥ sarvaḥ
                            śiśire vidhiriṣyate /  
 Ca.1.6.20cd  nivātamuṣṇaṃ tvadhikaṃ
                            śiśire gṛhamāśrayet //  
 
 
 Ca.1.6.21ab  kaṭutiktakaṣāyāṇi
                            vātalāni laghūni ca /  
 Ca.1.6.21cd  varajayedannapānāni
                            śiśire śītalāni ca //  
 
 
 Ca.1.6.22ab  vasante nicitaḥ śleṣmā
                            dinakṛdbhābhirīritaḥ /  
 Ca.1.6.22cd  kāyāgniṃ bādhate
                            rogāṃstataḥ prakurute bahūn //  
 
 
 Ca.1.6.23ab  tasmādvasante karmāṇi
                            vamanādīni kāreyet /  
 Ca.1.6.23cd  gurvamlasnigdhamadhuraṃ
                            divāsvapnaṃ ca varjayet //  
 
 
 Ca.1.6.24ab  vyāyāmodvartanaṃ dhūmaṃ
                            kavalagrahamañjanam /  
 Ca.1.6.24cd  sukhāmbunā śaucāvidhiṃ
                            śīlayet kusumāgame //  
 
 
 Ca.1.6.25ab  candanāgurudigdhāṅgo
                            yavagodhūmabhojanaḥ /  
 Ca.1.6.25cd  śārabhaṃ śāśamaiṇeyaṃ
                            māṃsaṃ lāvakapiñjalam //  
 
 
 Ca.1.6.26ab  bhakṣayennirgadaṃ sīdhuṃ
                            pibenmādhvīkameva vā /  
 Ca.1.6.26cd  vasante 'anubhavet strīṇāṃ
                            kānanānāṃ ca yauvanam //  
 
 
 Ca.1.6.27ab  mayūkhairjagataḥ snehaṃ
                            grīṣme pepīyate raviḥ /  
 Ca.1.6.27cd  svādu śītaṃ dravaṃ
                            snigdhamannapānaṃ tadā hitam //  
 
 
 Ca.1.6.28ab  śītaṃ saśarkaraṃ manthaṃ
                            jāṅgalānmṛgapakṣiṇaḥ /  
 Ca.1.6.28cd  ghṛtaṃ payaḥ saśālyannaṃ
                            bhajan grīṣme na sīdati //  
 
 
 Ca.1.6.29ab  madyamalpaṃ na vā
                            peyamathavā subahūdakam /  
 Ca.1.6.29cd  lavaṇāmlakatūṣṇāni
                            vyāyāmaṃ ca vivarjayet //  
 
 
 Ca.1.6.30ab  divā śītagṛhe nidrāṃ niśi
                            candrāṃśuśītalaiḥ /  
 Ca.1.6.30cd  sevyamāno bhajedāsyāṃ
                            muktāmaṇivibhūṣitaḥ //  
 
 
 Ca.1.6.31ab  vyajanaiḥ
                            pāṇisaṃsparśaiścandanodakaśītalaiḥ /  
 Ca.1.6.31cd  sevyamāno bhajedāsyāṃ
                            muktāmaṇivibhūṣitaḥ //  
 
 
 Ca.1.6.32ab  kānanāni ca śītāni jalāni
                            kusumāni ca /  
 Ca.1.6.32cd  grīṣmakāle niṣeveta
                            maithunādvirato naraḥ //  
 
 
 Ca.1.6.33ab  ādānadurbale dehe paktā
                            bhavati durbalaḥ /  
 Ca.1.6.33cd  sa varṣāsvanilādīnāṃ
                            dūṣaṇairbādhyate punaḥ //  
 
 
 Ca.1.6.34ab  bhūbāṣpānmeghanisyandāt
                            pākādamlājjalasya ca /  
 Ca.1.6.34cd  varṣāsvagnibale kṣīṇe
                            kupyanti pavanādayaḥ //  
 
 
 Ca.1.6.35ab  tasmāt sādhāraṇaḥ sarsvo
                            vidhirvarṣāsu śasyate /  
 Ca.1.6.35cd  udamanthaṃ
                            divāsvapnamavaśyāyaṃ nadījalam //  
 
 
 Ca.1.6.36ab  vyāyāmamātapaṃ caiva
                            vyavāyaṃ cātra varjayet /  
 Ca.1.6.36cd  pānabhojanasaṃskārān
                            prāyaḥ kṣaudrānvitān bhajet //  
 
 
 Ca.1.6.37ab  vyaktāmlalavaṇasnehaṃ
                            vātārṣākule 'ahani /  
 Ca.1.6.37cd  viśeṣaśīte bhoktavyaṃ
                            varṣāsvanalaśāntaye //  
 
 
 Ca.1.6.38ab  agnisaṃrakṣaṇavatā
                            yavagodhūmaśālayaḥ /  
 Ca.1.6.38cd  purāṇā
                            jāṅgalaiarmāṃsairbhojyā yūṣaiśca saṃskṛtaiḥ //  
 
 
 Ca.1.6.39ab  pibet kṣaudrānvitaṃ
                            cālpaṃ mādhvīkāriṣṭamambu vā /  
 Ca.1.6.39cd  māhendraṃ taptaśītaṃ vā
                            kaupaṃ sārasameva vā //  
 
 
 Ca.1.6.40ab
                             pragharṣodvartanasnānagandhamālyaparo bhavet /  
 Ca.1.6.40cd  laguśuddhāmbaraḥ sthānaṃ
                            bhajedakledi vārṣikam //  
 
 
 Ca.1.6.41ab  varṣāśītocitāṅgānāṃ
                            sahasaivārkaraśmibhiḥ /  
 Ca.1.6.41cd  taptānāmācitaṃ pittaṃ
                            prāyaḥ śaradi kupyati //  
 
 
 Ca.1.6.42ab  tatrānnapānaṃ madhuraṃ
                            laghu śītaṃ satiktakam /  
 Ca.1.6.42cd  pittapraśamanaṃ sevyaṃ
                            mātrayā suprakāṅkṣitaiḥ //  
 
 
 Ca.1.6.43ab  lāvān
                            kapiñjalāneṇānurabhrāñchrabhān śaśān /  
 Ca.1.6.43cd  śālīn sayavagodhūmān
                            sevyānāhurdhanātyaye //  
 
 
 Ca.1.6.44ab  tiktasya sarpiṣaḥ pānaṃ
                            vireko raktamokṣaṇam /  
 Ca.1.6.44cd  dhārādharātyaye
                            kāryamātapasya ca varjanam //  
 
 
 Ca.1.6.45ab  vasāṃ
                            tailamavaśyāyamaudakānūpamāmiṣam /  
 Ca.1.6.45cd  kṣāraṃ dadhi divāsvapnaṃ
                            prāgvātaṃ cātra varjayet //  
 
 
 Ca.1.6.46ab  divā sūryāṃśusaṃtaptaṃ
                            niśi candrāṃśuśītalam /  
 Ca.1.6.46cd  kālena pakvaṃ
                            nirdoṣamagastyenāviṣīkṛtam //  
 
 
 Ca.1.6.47ab  haṃsodakamiti khyātaṃ
                            śāradaṃ vimalaṃ śuci /  
 Ca.1.6.47cd  snānapānāvagāheṣu
                            hitamambu yathā 'amṛtam //  
 
 
 Ca.1.6.48ab  śāradāni ca mālyāni
                            vāsāṃsi vimalāni ca /  
 Ca.1.6.48cd  śaratkāle praśasyante
                            pradoṣe cenduraśmayaḥ //  
 
 
 Ca.1.6.49ab  ityuktamṛtusātmyaṃ
                            yacceṣṭāhāravyapāśrayam /  
 Ca.1.6.49cd  upaśete
                            yadaucityādokaḥsātmyaṃ&{ṅ.okasātmyaṃ} taducyate //  
 
 
 Ca.1.6.50ab  deśānāmāmayānāṃ ca
                            viparītaguṇaṃ guṇaiḥ /  
 Ca.1.6.50cd  sātmyamicchanti
                            sātmyajñāśeceṣṭitaṃ cādyameva ca //  
 
 
 Ca.1.6.51  tatra ślokaḥ 
 Ca.1.6.51ab  ṛtāvṛtau nṛbhiḥ
                            sevyamasevyaṃ yacca kiṃcana /  
 Ca.1.6.51cd  tasyāśitīye nirdiṣṭaṃ
                            hetumat sātmyameva ca //  
 
 ityagniveśakṛte tantre carakapratisaṃskṛte ślokasthāne tasyāśitīyo nāma
                        ṣaṣṭho 'adhyāyaḥ //6// 
 
 
                    saptamo 'adhyāyaḥ /
                     Ca.1.7.1  athāto navegāndhāraṇīyamadhyāyaṃ
                        vyākhyāsyāmaḥ //  
 Ca.1.7.2  iti ha smāha bhagavānātreyaḥ //  
 
 Ca.1.7.3ab  na vegān
                            dhārayeddhīmāñjātān mūtrapurīṣayoḥ /  
 Ca.1.7.3cd  na retaso na vātasya na
                            chardyāḥ kṣavathorna ca //  
 
 
 Ca.1.7.4ab  nodgārasya na jṛmbhāyā nā
                            vegān kṣutpipāsayoḥ /  
 Ca.1.7.4cd  nā bāṣpasya na nidrāyā
                            niḥśvāsasya śrameṇa ca //  
 
 
 Ca.1.7.5ab  etān dhārayato jātān vegān
                            rogā bhavanti ye /  
 Ca.1.7.5cd  pṛthakpṛthakcikitsārthaṃ
                            tānme nigadataḥ śṛṇu //  
 
 
 Ca.1.7.6ab  bastimehanayoḥ śūlaṃ
                            mūtrakṛcchraṃ śirorujā /  
 Ca.1.7.6cd  vināmo vaṃkṣaṇānāhaḥ
                            syālliṅgaṃ mūtranigrahe //  
 
 
 Ca.1.7.7ab  svedāvagāhanābhyaṅgān
                            sarpiṣaścāvapīḍakam /  
 Ca.1.7.7cd  mūtre pratihate
                            kuryāttrividhaṃ bastikarma ca //  
 
 
 Ca.1.7.8ab  pakvāśayaśiraḥśūlaṃ
                            vātavarco 'apravartanam /  
 Ca.1.7.8cd  piṇḍikodveṣṭanādhmānaṃ
                            purīṣe syādvidhārite //  
 
 
 Ca.1.7.9ab  svedābhyaṅgāvagāhāśca
                            vartayo bastikarma ca /  
 Ca.1.7.9cd  hitaṃ pratihate
                            varcasyannapānaṃ pramāthi ca //  
 
 
 Ca.1.7.10ab  meḍhre vṛṣaṇayoḥ
                            śūlamaṅgamardo hṛdi vyathā /  
 Ca.1.7.10cd  bhavet pratihate śukre
                            vibaddhaṃ mūtrameva ca //  
 
 
 Ca.1.7.11ab  tatrābhyaṅgo 'avagāhaśca
                            madirā caraṇāyudhāḥ /  
 Ca.1.7.11cd  śāliḥ payo nirūhaśca
                            śastaṃ maithunameva ca //  
 
 
 Ca.1.7.12ab  saṅgo
                            viṇmūtravātānāmādhmānaṃ vedanā klamaḥ /  
 Ca.1.7.12cd  jaṭhare vātājāścānye
                            rogāḥ syurvātanigrahāt //  
 
 
 Ca.1.7.13ab  snehasvedavidhistatra
                            vartayo bhojanāni ca /  
 Ca.1.7.13cd  pānāni bastayaścaiva
                            śastaṃ vātānulomanam //  
 
 
 Ca.1.7.14ab
                             kaṇḍūkoṭhārucivyaṅgaśothapāṇḍvāmayajvarāḥ /  
 Ca.1.7.14cd
                             kuṣṭhahṛllāsavīsarpāśchardinigrahajā gadāḥ //  
 
 
 Ca.1.7.15ab  bhuktvā pracchardanaṃ
                            dhūmo laṅghanaṃ raktamokṣaṇam /  
 Ca.1.7.15cd  rūkṣānnapānaṃ vyāyāmo
                            virekaścātra śasyate //  
 
 
 Ca.1.7.16ab  manyāstambhaḥ
                            śiraḥśūlamarditārdhāvabhedakau /  
 Ca.1.7.16cd  indriyāṇāṃ ca daurbalyaṃ
                            kṣavathoḥ syādvidhāraṇāt //  
 
 
 Ca.1.7.17ab
                             tatrordhvajatruke 'abhyaṅgaḥ svedo dhūmaḥ sanāvanaḥ /  
 Ca.1.7.17cd  hitaṃ vātaghnamādhyaṃ ca
                            ghṛtaṃ cauttarabhaktikam //  
 
 
 Ca.1.7.18ab  hikkā śvāso 'aruciḥ kampo
                            vibandho hṛdayorasoḥ /  
 Ca.1.7.18cd  udgāranigrahāttatra
                            hikkāyāstulyamauṣadham //  
 
 
 Ca.1.7.19ab  vināmākṣepasaṃkocāḥ
                            suptiḥ kampaḥ pravepanam /  
 Ca.1.7.19cd  jṛmbhāyā nigrahāttatra
                            sarvaṃ vātaghnamauṣadham //  
 
 
 Ca.1.7.20ab
                             kārśaydaurbalyavaivarṇyamaṅamardo 'arucirbhramaḥ /  
 Ca.1.7.20cd  kṣudveganigrahāttatra
                            snigdhoṣṇaṃ laghu bhojanam //  
 
 
 Ca.1.7.21ab  kaṇṭhāsyaśoṣo bādhiryaṃ
                            śramaḥ sādo hṛdi vyathā /  
 Ca.1.7.21cd  pipāsānigrahāttatra śītaṃ
                            tarpaṇamiṣyate //  
 
 
 Ca.1.7.22ab  pratiśyāyo 'akṣirogaśca
                            hṛdrogaścārucirbhramaḥ /  
 Ca.1.7.22cd  baṣpanigrahaṇāttatra
                            svapno madyaṃ priyāḥ kathāḥ //  
 
 
 Ca.1.7.23ab  jṛmbhā 'aṅgamardastandrā
                            ca śirorogo 'akṣigauravam /  
 Ca.1.7.23cd  nidrāvidhāraṇāttatra
                            svapnaḥ saṃvāhanāni ca //  
 
 
 Ca.1.7.24ab  gulmahṛrogasaṃmohāḥ
                            śramaniḥśvāsadhāraṇāt /  
 Ca.1.7.24cd  jāyante tatra viśrāmo
                            vātadhnyaśca kriyā hitāḥ //  
 
 
 Ca.1.7.25ab  vegānigrahajā rogā ya ete
                            parikīrtitāḥ /  
 Ca.1.7.25cd  icchaṃsteṣāmanutpattiṃ
                            vegānetānna dhārayet //  
 
 
 Ca.1.7.26ab  imāṃstu dhārayedvegān
                            hitārthī pretya ceha ca /  
 Ca.1.7.26cd  sāhasānāmaścastānāṃ
                            manovākkāyakarmaṇām //  
 
 
 Ca.1.7.27ab
                             lobhaśokabhayakrodhamānavegān vidhārayet /  
 Ca.1.7.27cd
                             nairlajjyerṣyātirāgāṇāmabhidhyāyāśca buddhimān //  
 
 
 Ca.1.7.28ab  puruṣāssyātimātrasya
                            sūcakasyānṛtasya ca /  
 Ca.1.7.28cd  vākyasyākālayuktasya
                            dhārayedvegamutthitam //  
 
 
 Ca.1.7.29ab  dehapravṛttiryā
                            kācidvidyate parapīḍayā /  
 Ca.1.7.29cd  strībhogasteyahiṃsādyā
                            tasyāvegānvidhārayet //  
 
 
 Ca.1.7.30ab  puṇyaśabdo
                            vipāpatvānmanovākkāyakarmaṇām /  
 Ca.1.7.30cd  dharmārthakāmān puruṣaḥ
                            sukhī bhuṅkte cinoti ca //  
 
 
 Ca.1.7.31ab  śarīraceṣṭā yā ceṣṭā
                            sthairyārthā balavardhinī /  
 Ca.1.7.31cd  dehavyāyāmasaṃkhyātā
                            mātrayā tāṃ samācaret //  
 
 
 Ca.1.7.32ab  lāghavaṃ karmasāmarthyaṃ
                            sthairyaṃ duḥkhasahiṣṇutā /  
 Ca.1.7.32cd  doṣakṣayo 'agnivṛddhiśca
                            vyāyāmādupajāyate //  
 
 
 Ca.1.7.33ab  śramaḥ klamaḥ kṣayastṛṣṇā
                            raktapittaṃ pratāmakaḥ /  
 Ca.1.7.33cd  ativyāyāmataḥ kāso
                            jvaraśchardiśca jāyate //  
 
 
 Ca.1.7.33.1ab  (svedāgamaḥ
                            śvāsavṛddhirgātrāṇāṃ lāghavaṃ tathā /)  
 Ca.1.7.33.1cd  (hṛdayādyuparodhaśca
                            iti vyāyāmalakṣaṇam //)  
 
 
 Ca.1.7.34ab
                             vyāyāmahāsyabhāṣyādhvagrāmyadharmaprajāgarān /  
 Ca.1.7.34cd  nocitānapi seveta
                            buddhimānatimātrayā //  
 
 
 Ca.1.7.35ab  etānevaṃvidhāṃścānyān
                            yo 'atimātraṃ niṣevate /  
 Ca.1.7.35cd  gajaṃ siṃha ivākarṣan
                            sahasā sa vinaśyate //  
 
 
 Ca.1.7.35.1ab
                             (ativyavāyabhārādhvakarmabhiścātikarśitāḥ /  
 Ca.1.7.35.1cd
                             (krodhaśokabhayāyāsaiḥ krāntā ye cāpi mānavāḥ //) 
 
 
 Ca.1.7.35.2ab  (bālavṛddhapravātāśca
                            ye coccairbahubhāṣakāḥ /) 
 Ca.1.7.35.2cd  (te
                            varjayeyurvyāyāmaṃ kṣudhitāstṛṣitāśca ye //)  
 
 
 Ca.1.7.36ab  ucitādahitāddhīmān
                            kramaśo viramennaraḥ /  
 Ca.1.7.36cd  hitaṃ krameṇa seveta
                            kramaścātropadiśyate //  
 
 
 Ca.1.7.37ab  prakṣepāpacaye tābhyāṃ
                            kramaḥ pādāṃśiko bhavet /  
 Ca.1.7.37cd  ekāntaraṃ tataścordhvaṃ
                            dvyantaraṃ tryantaraṃ tathā //  
 
 
 Ca.1.7.38ab  krameṇāpacitā doṣāḥ
                            krameṇopacitā guṇāḥ /  
 Ca.1.7.38cd  santo
                            yāntyapunarbhāvamaprakampyā bhavanti ca //  
 
 
 Ca.1.7.39ab  samapittānilakaphāḥ
                            kecidgarbhādi mānavāḥ /  
 Ca.1.7.39cd  dṛśyante vātalāḥ
                            kecitpittalāḥ śleṣmalāstathā //  
 
 
 Ca.1.7.40ab  teṣāmanāturāḥ pūrve
                            vātalādyāḥ sadāturāḥ /  
 Ca.1.7.40cd  doṣānuśayitā hyeṣāṃ
                            dehaprakṛtirucyate //  
 
 
 Ca.1.7.41ab  viparītaguṇasteṣāṃ
                            svasthavṛttervidhirhitaḥ /  
 Ca.1.7.41cd  samasarvarasaṃ sātmyaṃ
                            samadhāto praśasyate //  
 
 
 Ca.1.7.42ab  dve adhaḥ sapta śirasi
                            khāni svedamukhāni ca /  
 Ca.1.7.42cd  malāyanāni bādhyante
                            duṣṭairmātrādhikairmalaiḥ //  
 
 
 Ca.1.7.43ab  malabuddhiṃ gurutayā
                            lāghavānmalasaṃkṣayam /  
 Ca.1.7.43cd  malāyanānāṃ budhyeta
                            saṅgotsargādatīva ca //  
 
 
 Ca.1.7.44ab  tān doṣaliṅgairādiśya
                            vyādhīn sādhyānupācaret /  
 Ca.1.7.44cd
                             vyādhihetupratidvandhvairmātrākālau tvicārayan //  
 
 
 Ca.1.7.45ab  viṣamasvasthavṛttānāmete
                            rogāstathā 'apare /  
 Ca.1.7.45cd  jāyante 'anāturāstasmāt
                            svasthavṛttaparo bhavet //  
 
 
 Ca.1.7.46ab  mādhvaprathame māsi
                            nabhasyaprathame punaḥ /  
 Ca.1.7.46cd  sahasyaprathame caiva
                            hārayeddoṣasaṃcayam //  
 
 
 Ca.1.7.47ab
                             snigdhasvinnaśarīrāṇāmūrdhvaṃ cādhaśca nityaśaḥ /  
 Ca.1.7.47cd  bastikarma tataḥ
                            kuryānnasyakarma ca buddhimān //  
 
 
 Ca.1.7.48ab  yathākramaṃ
                            yathāyogyamata ūrdhvaṃ prayojayet /  
 Ca.1.7.48cd  rasāyanāni siddhāni
                            vṛṣyayogāsṃśca kālavit //  
 
 
 Ca.1.7.49ab  rogāstathā na jāyante
                            prakṛtistheṣu dhātuṣu /  
 Ca.1.7.49cd  dhātavaścābhivardhante
                            jarā māndyamupaiti ca //  
 
 
 Ca.1.7.50ab  vidhireṣa
                            vikārāṇāmanutpattau nidarśitaḥ /  
 Ca.1.7.50cd  nijānāmitareṣāṃ tu
                            pṛthagevopadekṣyate //  
 
 
 Ca.1.7.51ab  ye
                            bhūtaviṣavāyvagnisaṃprahārādisaṃbhavāḥ /  
 Ca.1.7.51cd  nṛṇāmāgantavo rogāḥ
                            prajñā teṣvaparādhyati //  
 
 
 Ca.1.7.52ab
                             īrṣyāśokabhayakrodhamānadveṣādayaśca ye /  
 Ca.1.7.52cd  manovikārāste 'apyuktāḥ
                            sarve prajñāparādhajāḥ //  
 
 
 Ca.1.7.53ab  tyāgaḥ
                            prajñāparādhānāmindriyopaśamaḥ smṛtiḥ /  
 Ca.1.7.53cd  deśakālātmavijñānaṃ
                            sadvṛttasyānuvartanam //  
 
 
 Ca.1.7.54ab  āgantūnāmanutpattāveṣa
                            mārgo nidarśitaḥ /  
 Ca.1.7.54cd  prājñaḥ prāgeva tat
                            kuryāddhitaṃ vidyādyadātmanaḥ //  
 
 
 Ca.1.7.55ab  āptopadeśaprajñānaṃ
                            pratipattiśca kāraṇam /  
 Ca.1.7.55cd
                             vikārāṇāmanutpattāvutpannānāṃ ca śāntaye //  
 
 
 Ca.1.7.56ab  pāpavṛttavacaḥsattvāḥ
                            sūcakāḥ kalahapriyāḥ /  
 Ca.1.7.56cd  marmopahāsino lubdhāḥ
                            paravṛddhidviṣaḥ śaṭhāḥ //  
 
 
 Ca.1.7.57ab  parāpavādaratayaścapalā
                            ripusevinaḥ /  
 Ca.1.7.57cd  nirghṛṇāstyaktadharmāṇaḥ
                            parivarjyā narādhamāḥ //  
 
 
 Ca.1.7.58ab
                             buddhividyāvayaḥśīladhairyasmṛtisamādhibhiḥ /  
 Ca.1.7.58cd  vṛddhopasevino vṛddhāḥ
                            svabhāvajñā gatavyathāḥ //  
 
 
 Ca.1.7.59ab  sumukhāḥ sarvabhūtānāṃ
                            praśāntāḥ śaṃsitavratāḥ /  
 Ca.1.7.59cd  sevyāḥ sanmārgavaktāraḥ
                            puṇyaśravaṇadarśanāḥ //  
 
 
 Ca.1.7.60ab  āhārācāraceṣṭāsu
                            sukhārthī pretya ceha ca /  
 Ca.1.7.60cd  paraṃ
                            prayatnamātiṣṭhedbuddhimān hitasevane //  
 
 
 Ca.1.7.61ab  na naktaṃ dadhi bhuñjīta
                            na cāpyaghṛtaśarkaram /  
 Ca.1.7.61cd  nāmudgayūṣaṃ nākṣaudraṃ
                            noṣṇaṃ nāmalakairvinā //  
 
 
 Ca.1.7.62ab
                             jvarāsṛkpittavīsarpakuṣṭhapāṇḍvāmayabhramān /  
 Ca.1.7.62cd  prāpnuyātkāmalāṃ cogrāṃ
                            vidhiṃ hitvā dadhipriyaḥ //  
 
 
 Ca.1.7.63  tatra ślokāḥ 
 Ca.1.7.63ab  vegā vegasamutthāśca
                            rogāsteṣāṃ ca bheṣajam /  
 Ca.1.7.63cd  yeṣāṃ vegā vidhāryāśca
                            yadarthaṃ yaddhitāhitam //  
 
 
 Ca.1.7.64ab  ucite cāhite varjye sevye
                            cānucite kramaḥ /  
 Ca.1.7.64cd  yathāprakṛti cāhāro
                            malāyanagadauṣadham //  
 
 
 Ca.1.7.65ab  bhaviṣyatāmanutpattau
                            rogāṇāmauṣadhaṃ ca yat /  
 Ca.1.7.65cd  varjyāḥ sevyāśca puruṣā
                            dhīmatā+ātmasukhārthinā //  
 
 
 Ca.1.7.66ab  vidhinā dadhi sevyaṃ ca
                            yena yasmāttadatrijaḥ /  
 Ca.1.7.66cd  navegāndhāraṇe 'adhyāye
                            sarvamevāvadanmuniḥ //  
 
 ityagniveśakṛte tantre carakapratisaṃskṛte ślokasthāne navegāndhāraṇīyo
                        nāma saptamo 'adhyāyāḥ // 
 
 
                    aṣṭamo 'adhyāyaḥ /
                     Ca.1.8.1ab  athāta
                        indriyopakramaṇīyamadhyāyaṃ vyākhyāsyāmaḥ //  
 Ca.1.8.2  iti ha smāha bhagavānātreyaḥ //  
 Ca.1.8.3  iha khalu pañcendriyāṇi
                        pañcendriyadravyāṇi pañcendriyādhiṣṭhānāni pañcendriyārthāḥ
                        pañcendriyabuddhayo bhavanti ityuktamindriyādhikāre //  
 Ca.1.8.4  atīndriyaṃ punarmanaḥ
                        sattvasaṃjñakaḥ cetaḥ ityāhureke tadarthātmasaṃpadāyattaceṣṭaṃ
                        ceṣṭāpratyayabhūtamindriyāṇām //  
 Ca.1.8.5
                         svārthendriyārthasaṅkalpavyabhicaraṇāccānekamekasmin puruṣe sattvaṃ
                        rajastamaḥsattvaguṇayogācca na cānekatvaṃ na cānekaṃ
                            hy  nahyekaṃ hyekakālamanekeṣu pravartate tasmānnaikakālā
                        sarvendriyapravṛttiḥ //  
 Ca.1.8.6  yadguṇaṃ cābhīkṣṇaṃ
                        puruṣamanuvartate sattvaṃ tatsattvamevopadiśanti munayo bāhulyānuśayāt //  
 Ca.1.8.7  manaḥ
                        puraḥsarāṇīndriyāṇyarthagrahaṇasamarthāni bavanti //  
 Ca.1.8.8  tatra cakṣuḥ śrotraṃ ghrāṇaṃ
                        rasanaṃ sparśanamiti pañcendriyāṇi //  
 Ca.1.8.9  pañcendriyadravyāṇi khaṃ
                        vāyurjyotirāpo bhūriti //  
 Ca.1.8.10  pañcendriyādhiṣṭhānāni akṣiṇī
                        karṇau nāsike jihvā tvak ceti //  
 Ca.1.8.11  pañcendriyārthāḥ
                        śabdasparśarūparasagandhāḥ //  
 Ca.1.8.12  pañcendriyabuddhayaḥ
                        cakṣurbuddhyādikāḥ tāḥ punarindriyendriyārthasattvātmasannikarṣajāḥ kṣaṇikā
                        niścayātmikāśca ityetat pañcapañcakam //  
 Ca.1.8.13  mano manortho buddhirātmā
                        cetyadhyātmadravyaguṇasaṃgrahaḥ śubhāśubhapravṛttinivṛttihetuśca
                        dravyāśritaṃ ca karma yaducyate kriyeti //  
 Ca.1.8.14  tatrānumānagamyānāṃ
                        pañcamahābhūtavikārasamudāyātmakānāmapi satāmindriyāṇāṃ tejaścakṣuṣi khaṃ
                        śrotre ghrāṇe kṣitiḥ āpo rasane sparśane 'anilo viśeṣeṇopapadyate /  
 tatra yadyadātmakamindriyaṃ viśeṣāttattadātmakamevārthamanugṛhṇāti
                        tatsvabhāvādvibhutvācca //  
 Ca.1.8.15  tadarthātiyogāyogamithyāyogāt
                        samanaskamindriyaṃ vikṛtimāpadyamānaṃ yathāsvaṃ buddhyupaghātāya saṃpadyate
                        sāmarthyayogāt punaḥ prakṛtimāpadyamānaṃ yathāsvaṃ buddhimāpyāyayati //  
 Ca.1.8.16  manasastu cintyamartham /  
 tatra manaso manobuddheśca ta eva samānātihīnamithyāyogāḥ prakṛtivikṛtihetavo
                        bhavanti //  
 Ca.1.8.17  tatrendriyāṇāṃ
                        samanaskānāmanupataptānāmanupatāpāya prakṛtibhāve prayatitavyamebhirhetubhiḥ
                        tadyathā sātmayendriyārthasaṃyogena buddhyā samyagavekṣyāvekṣya karmaṇāṃ
                        samyak pratipādanena deśakālātmaguṇaviparītopāsanena ceti /  
 tasmādātmahitaṃ cikīrṣatā sarveṇa sarvaṃ sarvadā smṛtimāsthāya
                        sadvṛttamanuṣṭheyam //  
 Ca.1.8.18  taddhyanutiṣṭhan yugapat
                        saṃpādayatyarthadvayamārogyamindriyavijayaṃ ceti; tat
                        sadvṛttamakhilenopadekṣayāmo 'agniveśa&! tadyathā ---
                        devagobrāhmaṇaguruvṛddhasiddhācāryānarcayet, agnimupacaret, oṣadhīḥ praśastā
                        dhārayet, dvau kālāvupasprśet, malāyaneṣvabhīkṣṇaṃ pādayośca
                        vaimalyamādadhyāt, triḥ pakṣasya keśaśmaśrulomanakhān saṃhārayet,
                        nityamanupahatavāsāḥ& &sumanāḥ sugandhiḥ syāt, sādhuveśaḥ,
                        prasiddhakeśaḥ&, mūrdhaśrotraghrāṇapādatailanityaḥ, dhūmapaḥ,
                        pūrvābhibhāṣī, sumukhaḥ, dargeṣvabhyupapattā, hotā, yaṣṭā, dātā,
                        catuṣpathānāṃ namaskartā, balīnāmupahartā, atithīnāṃ pūjakaḥ, pitṛbhyaḥ
                        piṇḍadaḥ, kāle hitamitamadhurārthavādī, vaśyātmā, dharmātmā, hetāvīrṣyuḥ,
                        phale nerṣyuḥ, niścintaḥ, nirbhīkaḥ, hrīmān, dhīmān, mahotsāḥ, dakṣaḥ,
                        kṣamāvān, dhārmikaḥ, āstikaḥ,
                        &vinayabuddhividyābhijanavayovṛddhasiddhācāryāṇāmupāsitā, chatrī daṇḍī
                        &maulī sopānatko &yugamātradṛgvicaret, maṅgalācāraśīlaḥ,
                        kucelāsthikaṇṭakāmedhyakeśatuṣotkarabhasmakapālasnānabalibhūmīnāṃ parihartā,
                        prāk śramād vyāyāmavarjī syāt, sarvaprāṇiṣu bandhubhūtaḥ syāt,
                        kruddhānāmanunetā, bhītānāmāśvāsayitā, dīnānāmabhyupapattā, satyasaṃdhaḥ,
                        sāmapradhānaḥ&, paraparuṣavacanasahiṣṇuḥ, amarṣaghnaḥ, praśamaguṇadarśī,
                        rāgadveṣahetūnāṃ hantā ca //  
 Ca.1.8.19  nānṛtaṃ brūyāt, nānyasvamādadīta,
                        nānyastriyamabhilaṣennānyaśriyaṃ, na vairaṃ rocayet, na kuryāt pāpaṃ, na
                        pāpe 'api &pāpī syāt, nānyadoṣān brūyāt, nānyarahasyamāgamayen,
                        nādhārmikairna narendradviṣṭaiḥ sahāsīta nonmattairna patitairna
                        bhrūṇahantṛbhirna kṣudrairna duṣṭaiḥ, na duṣṭayānānyāroheta, na
                        &jānusamaṃ kaṭhinamāsanamadhyāsīta, nānāstīrṇamanupahitamaviśālamasamaṃ
                        vā śayanaṃ prapadyeta, na giriviṣamamastakeṣvanucaret, na drumamārohet, na
                        jalogravegamavagāheta, na &kulacchāyāmupāsīta, nāgnyutpātamabhitaścaret,
                        nocchairhaset, na śabdavantaṃ mārutaṃ muñcet, nānāvṛtamukho& jṛmbhāṃ
                        kṣavathuṃ hāsyaṃ vā pravartayet, na nāsikāṃ kuṣṇīyāt, na dantān vighaṭṭayet,
                        na nakhān vādayet, nāsthīnyabhihanyāt, na bhūmiṃ vilikhet, na chindyāttṛṇaṃ,
                        na loṣṭaṃ mṛdgīyāt, na viguṇamaṅgaiśceṣṭeta, jyotīṃṣyaniṣṭamamedhyamaśastaṃ
                        ca nābhivīkṣeta, na huṃkuryācchavaṃ&, na
                        caityadhvajagurupūjyāśastacchāyāmākrāmet, na
                        kṣapāsvamarasadanacaityacatvaracatyuṣpathopavanaśmaśānāghātanānyāseveta&,
                        naikaḥ śūnyagṛhaṃ na cāṭavīmanupraviśet, na pāpavṛttān strīmitrabhṛtyān
                        bhajeta, nottamairvirudhyeta, nāvarānupāsīta, na jihmaṃ rocayet,
                        nānāryamāśrayet, na bhayamutpādayet, na
                        sāhasātisvapnaprajāgarasnānapānāśanānyāseveta, nordhvajānuściraṃ tiṣṭhet, na
                        vyālānupasarpenna daṃṣṭriṇo na viṣāṇinaḥ,
                        purovātātapāvaśyāyātipravātāñjahyāt, kaliṃ nārabheta,
                        nāsunibhṛto& 'agnimupāsīta nocchiṣṭaḥ, nādhaḥ kṛtvā pratāpayet,
                        nāvigataklamo nānāplutavadano na nagna upaspṛśet, na snānaśāṭyā
                        spṛśeduttamāṅgaṃ, na keśāgrāṇyabhihanyāt, nopaspṛśya te eva vāsasī bibhṛyāt,
                        nāspṛṣṭvā ratnājyapūjyamaṅgalasumanaso 'abhiniṣkrāmet, na
                        pūjyamaṅgalānyapasavyaṃ gacchennetarāṇyanudakṣiṇam //  
 Ca.1.8.20  nāratnapāṇirnāsnāto nopahatavāsā
                        nājapitvā nāhutvā devatābhyo nānirūpya pitṛbhyo nādattvā gurubhyo
                        nātithibhyo nopāśritebhyo nāpuṇyagandho nāmālī nāprakṣālitapāṇipādavadano
                        nāśuddhamukho nodaṅmukho na vimanā nābhaktāśiṣṭāśucikṣudhitaparicaro na
                        pātrīṣvamedhyāsu nādeśe nākāle nākīrṇe nādattvā 'agramagnaye nāprokṣitaṃ
                        prokṣaṇodakairna mantrairanabhimantritaṃ na kutsayanna kutsitaṃ na
                        pratikūlopahitamannamādadīta, na paryuṣitamanyatra
                        māṃsaharitakaśuṣkaśākaphalabhakṣyebhyaḥ, nāśeṣabhuk syādanyatra
                        dadhimadhulavaṇasaktusarpibhyaḥ, na naktaṃ dadhi bhuñjīta, na
                        saktūnekānaśnīyānna niśi na bhuktvā na bahūnna dvirnodakāntaritāt, na
                        chittvā dvijairbhakṣayet //  
 Ca.1.8.21  nānṛjuḥ kṣuyānnādyānna śayīta, na
                        vegito 'anyakāryaḥ syāt, na vāyvagnisalilasomārkadvijagurupratimukhaṃ
                        &niṣṭhīvikāvarcomūtrāṇyutsṛjet, na panthānamavamūtrayenna janavati
                        nānnakāle, na japahomādhyayanabalimaṅgalākriyāsu śleṣmasiṅghāṇakaṃ muñcet //  
 Ca.1.8.22  na striyamavajānīta,
                        nātiviśrambhayet, na guhyamanuśrāvayet, nādhikuryāt /  
 na rajasvalāṃ nāturāṃ nāmedhyāṃ nāśastāṃ nāniṣṭarūpācāropacārāṃ nādakṣāṃ
                        nādakṣiṇāṃ nākāmāṃ nānyakāmāṃ nānyastriyaṃ nānyayoniṃ nāyonau na
                        caityacatvaracatuṣpathopavanaśmaśānāghātanasalilauṣadhidvijagurusurālayeṣu
                        na sandhyayornātithiṣu nāśucirnājagdhabheṣajo nāpraṇītasaṅkalpo
                        nānupasthitapraharṣo nābhuktavānnātyaśito na viṣamastho na mūtroccārapīḍito
                        na śramavyāyāmopavāsaklamābhihato nārahasi vyavāyaṃ gacchet //  
 Ca.1.8.23  na sato na gurūn parivadet
                        nāśucirabhicārakarmacaityapūjyapūjādhyayanamabhinirvartayet //  
 Ca.1.8.24  na vidyutsvanārtavīṣu
                        nābhyuditāsu dikṣu nāgnisaṃplave na bhūmikampe na mahotsave nolkāpāte na
                        mahāgrahopagamane na naṣṭacandrāyāṃ tithau na
                        sandhyayornāmukhādgurornāvapatitaṃ nātimātraṃ na tāntaṃ na visvaraṃ
                        nānavasthitapadaṃ nātidrutaṃ na vilambitaṃ nātiklībaṃ nātyuccarinātinīcaiḥ
                        svarairadhyayanamabhyasyet //  
 Ca.1.8.25  nātisamayaṃ jahyāt, na niyamaṃ
                        bhindyāt, na naktaṃ nādeśe caret, na
                        sandhyāsvabhyavahārādhyayanastrīsvapnasevī syāt, na
                        bālavṛddhalubdhamūrkhakliṣṭaklībaiḥ saha sakhyaṃ kuryāt, na
                        madyadyūtaveśyāprasaṅgaruciḥ syāt, na guhyaṃ vivṛṇuyāt, na kañcidavajānīyāt,
                        nāhaṃmānī syānnādakṣo nādakṣiṇo nāsūyakaḥ, na &brāhmaṇān parivadet, na
                        gavāṃ daṇḍamudyacchet, na vṛddhānna gurūnna gaṇānna nṛpān vā 'adhikṣipet, na
                        cātibrūyāt, na bāndhavānuraktakṛcchradvitīyaguhyajñān bahiṣkuryāt //  
 Ca.1.8.26  nādhīro nātyucchritasattvaḥ syāt,
                        nābhṛtabhṛtyaḥ, nāviśrabdhasvajanaḥ, naikaḥ sukhī, na duḥkhaśīlācāropacāraḥ,
                        na sarvaviśrambhī, na sarvābhiśaṅkī, na sarvakālavicārī //  
 Ca.1.8.27  na kāryakālamatipātayet,
                        nāparīkṣitamabhiniviśet, nendriyavaśagaḥ syāt, na cañcalaṃ
                        mano 'anubhrāmayet, na buddhīndriyāṇāmatibhāramādadhyāt, na cātidīrghasūtrī
                        syāt, na krodhaharṣāvanuvidadhyāt, na śokamanuvaset, na siddhāvutsekaṃ&
                        yacchennāsiddhau dainyaṃ, prakṛtimabhīkṣṇaṃ smaret, hetuprabhāvaniścitaḥ
                        syāddhetvārambhanityaśca, na kṛtamityāśvaset, na vīryaṃ jahyāt,
                        nāpavādamanusmaret //  
 Ca.1.8.28
                         nāśuciruttamājyākṣatatilakuśasarṣapairagniṃ
                        juhuyādātmānamāśīrbhirāśāsānaḥ, agnirme &nāpagaccheccharīrādvāyurme
                        prāṇānādadhātu viṣṇurme balamādadhātu indro me vīryaṃ śivā māṃ praviśantvāpa
                        āpohiṣṭhetyapaḥ spṛśet, dviḥ parimṛjyoṣṭhau pādau cābhyukṣya &mūrdhani
                        khāni copaspṛśedadbhirātmānaṃ hṛdayaṃ śiraśca //  
 Ca.1.8.29
                         brahmacaryajñānadānamaitrīkāruṇyaharṣopekṣāpraśamaparaśca syāditi //  
 Ca.1.8.30  tatra ślokāḥ 
 
 Ca.1.8.30ab  pañcapañcakamuddiṣṭaṃ
                            mano hetucatuṣṭayam /  
 Ca.1.8.30cd  indriyopakrame 'adhyāye
                            sadvṛttamakhilena ca //  
 
 
 Ca.1.8.31ab  svasthavṛttaṃ
                            yathoddiṣṭaṃ yaḥ samyaganutiṣṭhati /  
 Ca.1.8.31cd  sa samāḥ
                            śatamavyādhirāyuṣā na viyujyate //  
 
 
 Ca.1.8.32ab  nṛlokamāpūrayate yaśasā
                            sādhusaṃmataḥ /  
 Ca.1.8.32cd  dharmārthāveti bhūtānāṃ
                            bandhutāmupagacchati //  
 
 
 Ca.1.8.33ab  parān sukṛtino lokān
                            puṇyakarmā prapadyate /  
 Ca.1.8.33cd
                             tasmādvṛttamanuṣṭheyamidaṃ sarveṇa sarvadā //  
 
 
 Ca.1.8.34ab  yaccānyadapi kiṃcit
                            syādanuktamiha pūjitam /  
 Ca.1.8.34cd  vṛttaṃ tadapi cātreyaḥ
                            sadaivābhyanumanyate //  
 
 ityagniveśakṛte tantre carakapratisaṃskṛte ślokasthāne
                        indriyopakramaṇīyo nāmāṣṭamo 'adhyāyaḥ //8// 
 iti svasthacatuṣko dvitīyaḥ //2// 
 
 
                    navamo 'adhyāyaḥ /
                     Ca.1.9.1  athātaḥ khuḍḍākacatuṣpādamadhyāyaṃ
                        vyākhyāsyāmaḥ //  
 Ca.1.9.2  iti ha smāha bhagavānātreyaḥ //  
 
 Ca.1.9.3ab  bhiṣagdravyāṇyupasthātā
                            rogī pādacatuṣṭayam /  
 Ca.1.9.3cd  guṇavat kāraṇaṃ jñeyaṃ
                            vikāravyupaśāntaye //  
 
 
 Ca.1.9.4ab  vikāro dhātuvaiṣamyaṃ
                            sāmyaṃ prakṛtirucyate /  
 Ca.1.9.4cd  sukhasaṃjñakamārogyaṃ
                            vikāro duḥkhameva ca //  
 
 
 Ca.1.9.5ab  caturṇāṃ bhiṣagādīnāṃ
                            śastānāṃ dhātuvaikṛte /  
 Ca.1.9.5cd  pravṛttirdhātusāmyārthā
                            cikitsetyabhidhīyate //  
 
 
 Ca.1.9.6ab  śrute paryavadātatvaṃ
                            bahuśo dṛṣṭakarmatā /  
 Ca.1.9.6cd  dākṣyaṃ śaucamiti jñeyaṃ
                            vaidye guṇacatuṣṭayam //  
 
 
 Ca.1.9.7ab  bahutā
                            tatrayogyatvamanekavidhakalpanā /  
 Ca.1.9.7cd  saṃpacceti catuṣko 'ayaṃ
                            dravyāṇāṃ guṇa ucyate //  
 
 
 Ca.1.9.8ab  upacārajñatā
                            dākṣyamanurāgaśca bhartari /  
 Ca.1.9.8cd  śaucaṃ ceti catuṣko 'ayaṃ
                            guṇaḥ paricare jane //  
 
 
 Ca.1.9.9ab
                             smṛtirnirdeśakāritvamabhīrutvamathāpi ca /  
 Ca.1.9.9cd  jñāpakatvaṃ ca
                            rogāṇāmāturasya guṇāḥ smṛtāḥ //  
 
 
 Ca.1.9.10ab  kāraṇaṃ ṣoḍaśaguṇaṃ
                            siddhau pādacatuṣṭayam /  
 Ca.1.9.10cd  vijñātā śāsitā yoktā
                            pradhānaṃ bhiṣagatra tu //  
 
 
 Ca.1.9.11ab  paktau hi kāraṇaṃ
                            pakturyathā pātrendhanānalāḥ /  
 Ca.1.9.11cd  vijeturvijaye bhūmiścamūḥ
                            praharaṇāni ca //  
 
 
 Ca.1.9.12ab  āturādyāstathā siddhau
                            pādāḥ kāraṇasaṃjñitāḥ /  
 Ca.1.9.12cd  vaidyasyātaścikitsāyāṃ
                            pradhānaṃ kāraṇaṃ bhiṣak //  
 
 
 Ca.1.9.13ab  mṛddaṇḍacakrasūtrādyāḥ
                            kumbhakārādṛte yathā /  
 Ca.1.9.13cd  nāvahanti guṇaṃ
                            vaidyādṛte pādatrayaṃ tathā //  
 
 
 Ca.1.9.14ab  gandharvapuravannāśaṃ
                            yadvikārāḥ sudāruṇāḥ /  
 Ca.1.9.14cd  yānti yaccetare
                            vṛddhimāśūpāyapratīkṣiṇaḥ //  
 
 
 Ca.1.9.15ab  sati pādatraye jñājñau
                            bhiṣajāvatra kāraṇam /  
 Ca.1.9.15cd  varamātmā huto 'ajñena na
                            cikitsā pravartitā //  
 
 
 Ca.1.9.16ab
                             pāṇicārādyathā 'acakṣurajñānādbhītabhītavat /  
 Ca.1.9.16cd  naurmārutavaśevājño
                            bhiṣak carati karmasu //  
 
 
 Ca.1.9.17ab  yadṛcchayā
                            samāpannamuttārya niyatāyuṣam /  
 Ca.1.9.17cd  bhiṣaṅmānī nihantyāśu
                            śatānyaniyatāyuṣām //  
 
 
 Ca.1.9.18ab
                             tasmācchāstre 'arthavijñāne pravṛttau karmadarśane /  
 Ca.1.9.18cd  bhiṣak catuṣṭaye yuktaḥ
                            prāṇābhisara ucyate //  
 
 
 Ca.1.9.19ab  hetau liṅge praśamane
                            rogāṇāmapunarbhave /  
 Ca.1.9.19cd  jñānaṃ caturvidhaṃ yasya
                            sa rājārho bhiṣaktamaḥ //  
 
 
 Ca.1.9.20ab  śastraṃ śāstrāṇi salilaṃ
                            guṇadoṣapravṛttaye /  
 Ca.1.9.20cd  pātrāpekṣīṇyataḥ prajñāṃ
                            cikitsārthaṃ viśodhayet //  
 
 
 Ca.1.9.21ab  vidyā vitarko vijñānaṃ
                            smṛtistatparatā kriyā /  
 Ca.1.9.21cd  yasyaite ṣaḍguṇāstasya na
                            sādhyamativartate //  
 
 
 Ca.1.9.22ab  vidyā matiḥ
                            karmadṛṣṭirabhyāsaḥ siddhirāśrayaḥ /  
 Ca.1.9.22cd
                             vaidyaśabdābhiniṣpattāvalamekaikamapyataḥ //  
 
 
 Ca.1.9.23ab  yasya tvete guṇāḥ sarve
                            santi vidyādayaḥ śubhāḥ /  
 Ca.1.9.23cd  sa vaidyaśabdaṃ
                            sadbhūtamarhan prāṇisukhapradaḥ //  
 
 
 Ca.1.9.24ab  śāstraṃ jyotiḥ
                            prakāśārthaṃ darśanaṃ buddhirātmanaḥ /  
 Ca.1.9.24cd  tābhyāṃ bhiṣak
                            suyuktābhyāṃ cikitsannāparādhyati //  
 
 
 Ca.1.9.25ab  cikitsite trayaḥ pādā
                            yasmādvaidyavyapāśrayaḥ /  
 Ca.1.9.25cd  tasmāt
                            prayatnamātiṣṭhedbhiṣak svaguṇasaṃpadi //  
 
 
 Ca.1.9.26ab  maitrī kāruṇyamārteṣu
                            śakye prītirupekṣaṇam /  
 Ca.1.9.26cd  prakṛtistheṣu bhūteṣu
                            vaidyavṛttiścaturvidheti //  
 
 Ca.1.9.27  tatra ślokau 
 
 Ca.1.9.27ab  bhiṣagjitaṃ catuṣpādaṃ
                            pādaḥ pādaścaturguṇāḥ /  
 Ca.1.9.27cd  bhiṣak pradhānaṃ pādebhyo
                            yasmādvaidyastu yadguṇaḥ //  
 
 
 Ca.1.9.28ab  jñānāni buddhirbrāhmī ca
                            bhiṣajāṃ yā caturvidhā /  
 Ca.1.9.28cd  sarvametaccatuṣpāde
                            khuḍḍāke saṃprakāśitamiti //  
 
 ityagniveśakṛte tantre carakapratisaṃskṛte ślokasthāne
                        khuḍḍākacatuṣpādo nāma navamo 'adhyāyaḥ //9// 
 
 
                    daśamo 'adhyāyaḥ /
                     Ca.1.10.1  athāto mahācatuṣpādamadhyāyaṃ
                        vyākhyāsyāmaḥ //  
 Ca.1.10.2  iti ha smāha bhagavānātreyaḥ //  
 Ca.1.10.3  catuṣpādaṃ ṣoḍaśakalaṃ
                        bheṣajamiti bheṣajo bhāṣante, yaduktaṃ pūrvādhyāye ṣoḍaśaguṇamiti,
                        tadbheṣajaṃ yuktiyuktamalamārogyāyeti bhagavān punarvasurātreyaḥ //  
 Ca.1.10.4  neti maitreyaḥ, kiṃ kāraṇaṃ
                        dṛśyante hyāturāḥ kecidupakaraṇavantaśca paricārakasaṃpannāścātmavantaśca
                        kuśalaiśca bhiṣagbhiranuṣṭhitāḥ& samuttiṣṭhamānāḥ, tathāyuktāścāpare
                        mriyamāṇāḥ; tasmādbheṣajamakiṃcitkaraṃ bhavati, tadyathā --- śvabhre sarasi
                        ca prasiktamalpamudakaṃ, nadyāṃ vā syandamānāyāṃ pāṃsudhāne vā pāṃsumuṣṭiḥ
                        prakīrṇa iti; tathā 'apare
                        dṛśyante 'anupakaraṇāścāparicārakāścānātmavantaścākuśalaiśca
                        bhiṣagbhiranuṣṭhitāḥ samuttiṣṭhamānāḥ, tathāyuktā mriyamāṇāścāpare /  
 yataśca pratikurvan sidhyati, pratikurvan mriyate; apratikurvan sidhyati,
                        apratikurvan mriyate; tataścintyate bheṣajamabheṣajenāviśiṣṭamiti& //  
 Ca.1.10.5  maitreya&! mithyā cintyata
                        ityātreyaḥ; kiṃ kāraṇaṃ, ye hyāturāḥ ṣoḍaśaguṇasamuditenānena
                        bheṣajenopapadyamānā mriyanta ityuktaṃ tadanupapannaṃ, na hi
                        bheṣajasādhyānāṃ vyādhīnāṃ bheṣajamakāraṇaṃ bhavati; ye punarāturāḥ
                        kevalādbheṣajādṛte samuttiṣṭhante, na teṣāṃ saṃpūrṇabheṣajopapādanāya
                        &samutthānaviśeṣo &nāsti; yathā hi patitaṃ puruṣaṃ
                        samarathamutthānāyotthāpayan puruṣo balamasyopādadhyāt, sa
                        kṣiprataramaparikliṣṭa evottiṣṭhet, tadvat saṃpūrṇabheṣajopalambhādāturāḥ;
                        ye cāturāḥ kevalādbheṣajādapi mriyante, na ca sarva eva te bheṣajopapannāḥ
                        samutthiṣṭheran, nahi sarve vyādhayo bhavantyupāyasādhyāḥ, na
                        copāyasādhyānāṃ vyādhīnāmanupāyena siddhirasti, na cāsādhyānāṃ vyādhīnāṃ
                        &bheṣajasamudāyo 'ayamasti, na hyalaṃ jñānavān
                        bhiṣaṅmumūrṣumāturamutthāpayituṃ; parīkṣyakāriṇo hi kuśalā bhavanti, yathā
                        hi yogajño 'abhyāsanitya iṣvāso dhanurādāyeṣumasyannātiviprakṛṣṭe mahati kāye
                        nāparādhavān bhavati, saṃpādayati ceṣṭakāryaṃ, tathā bhiṣak svaguṇasaṃpanna
                        upakaraṇavān vīkṣya karmārabhamāṇaḥ sādhyarogamanaparādhaḥ
                        saṃpādayatyevāturamārogyeṇa; tasmānna bheṣajamabheṣajenāviśiṣṭaṃ bhavati //  
 Ca.1.10.6  idaṃ ca& naḥ
                        pratyakṣaṃ---yadanātureṇa bheṣajenāturaṃ cikitsāmaḥ&, kṣāmamakṣāmeṇa,
                        kṛśaṃ ca durbalamāpyāyayāmaḥ, sthūlaṃ medasvinamapatarpayāmaḥ,
                        śītenoṣṇābhibhūtamupacarāmaḥ, śītābhibhūtamuṣṇena, nyūnān dhātūn pūrayāmaḥ,
                        vyatiriktān hrāsayāmaḥ, vyādhīn mūlaviparyayeṇopacarantaḥ samyak prakṛtau
                        sthāpayāmaḥ; teṣāṃ nastathā kurvatāmayaṃ bheṣajasamudāyaḥ kāntatamo bhavati
                        //  
 Ca.1.10.7  bhavanti cātra 
 
 Ca.1.10.7ab  sādhyāsādhyavibhāgajño
                            jñānapūrvaṃ cikitsakaḥ /  
 Ca.1.10.7cd  kāle cārabhate karma
                            yattat sādhayati dhruvam //  
 
 
 Ca.1.10.8ab
                             &arthavidyāyaśohānimupakrośamasaṃgraham& /  
 Ca.1.10.8cd  prāpnuyānniyataṃ vaidyo
                            yo 'asādhyaṃ samupācaret //  
 
 
 Ca.1.10.9ab  sukhasādhyaṃ mataṃ
                            sādhyaṃ kṛcchrasādhyamathāpi ca /  
 Ca.1.10.9cd  dvividhaṃ cāpyasādhyaṃ
                            syādyāpyaṃ yaccānupakramam //  
 
 
 Ca.1.10.10ab  sādhyānāṃ
                            trividhaścālpamadhyamotkṛṣṭatāṃ prati /  
 Ca.1.10.10cd  vikalpo na tvasādhyānāṃ
                            niyatānāṃ vikalpanā //  
 
 
 Ca.1.10.11ab  hetavaḥ pūrvarūpāṇi
                            rūpāṇyalpāni yasya ca /  
 Ca.1.10.11cd  na ca tulyaguṇo dūṣyo
                            na doṣaḥ prakṛtirbhavet //  
 
 
 Ca.1.10.12ab  na ca kālaguṇastulyo na
                            deśo durupakramaḥ /  
 Ca.1.10.12cd  gatirekā navatvaṃ ca
                            rogasyopadravo na ca //  
 
 
 Ca.1.10.13ab  doṣaścaikaḥ samutpattau
                            dehaḥ sarvauṣadhakṣamaḥ /  
 Ca.1.10.13cd  catuṣpādopapattiśca
                            sukhasādhyasya lakṣaṇam //  
 
 
 Ca.1.10.14ab  nimittapūrvarūpāṇāṃ
                            rūpāṇāṃ madhyame bale /  
 Ca.1.10.14cd  kālaprakṛtidūṣyāṇāṃ
                            sāmānye 'anyatamasya ca //  
 
 
 Ca.1.10.15ab  garbhiṇīvṛddhabālānāṃ
                            nātyupadravapīḍitam /  
 Ca.1.10.15cd
                             śastrakṣārāgnikṛtyānāmanavaṃ kṛcchradeśajam //  
 
 
 Ca.1.10.16ab  vidyādekapathaṃ rogaṃ
                            nātipūrṇacatuṣpadam /  
 Ca.1.10.16cd  dvipathaṃ nātikālaṃ vā
                            kṛcchrasādhyaṃ dvidoṣajam //  
 
 
 Ca.1.10.17ab  śeṣatvādāyuṣo
                            yāpyamasādhyaṃ pathyasevayā /  
 Ca.1.10.17cd  labdhālpasukhamalpena
                            hetunā+āśupravartakam //  
 
 
 Ca.1.10.18ab  gambhīraṃ
                            bahudhātusthaṃ marmasandhisamāśritam /  
 Ca.1.10.18cd  nityānuśāyinaṃ rogaṃ
                            dīrghakālamavasthitam //  
 
 
 Ca.1.10.19ab  vidyāddvidoṣajaṃ tadvat
                            pratyākhyeyaṃ tridoṣajam /  
 Ca.1.10.19cd  kriyāpathamatikrāntaṃ
                            sarvamārgānusāriṇam //  
 
 
 Ca.1.10.20ab
                             autsukyāratisaṃmohakaramindriyanāśanam /  
 Ca.1.10.20cd  durbalasya susaṃvṛddhaṃ
                            vyādhiṃ sāriṣṭameva ca //  
 
 
 Ca.1.10.21ab  bhiṣajā prāk
                            parīkṣyaivaṃ vikārāṇāṃ svalakṣaṇam /  
 Ca.1.10.21cd  paścātkarmasamārambhaḥ
                            kāryaḥ sādhyeṣu dhīmatā //  
 
 
 Ca.1.10.22ab  sādhyāsādhyavibhāgajño
                            yaḥ samyakpratipattimān /  
 Ca.1.10.22cd  na sa maitreyatulyānāṃ
                            mithyābuddhiṃ prakalpayet //  
 
 Ca.1.10.23  tatra ślokau 
 
 Ca.1.10.23ab  ihauṣadhaṃ pādaguṇāḥ
                            prabhavo bheṣajāśrayaḥ /  
 Ca.1.10.23cd  ātreyamaitreyamatī
                            matidvaividhyaniścayaḥ //  
 
 
 Ca.1.10.24ab  caturvidhavikalpāśca
                            vyādhayaḥ svasvalakṣaṇāḥ /  
 Ca.1.10.24cd  uktā mahācatuṣpāde
                            yeṣvāyattaṃ bhiṣagjitam //  
 
 ityagniveśakṛte tantre carakapratisaṃskṛte ślokasthāne mahācatuṣpādo
                        nāma daśamo 'adhyāyaḥ // 
 
 
                    ekādaśa 'adhyāyaḥ
                     Ca.1.11.1  athātastisraiṣanīyamadhyāyaṃ
                        vyākhyāsyāmaḥ / 
 Ca.1.11.2  iti ha smāha bhagavānātreyaḥ //  
 Ca.1.11.3  iha khalu
                        puruṣeṇānupahatasattvabuddhipauruṣaparākrameṇa hitamiha cāmuṣmiṃśca loke
                        samanupaśyatā tisra eṣaṇāḥ paryeṣṭavyā bhavanti /  
 tadyathā---prāṇaiṣaṇāḥ, dhanaiṣaṇā, paralokaiṣaṇeti //  
 Ca.1.11.4  āsāṃ tu khalveṣaṇānāṃ prāṇaiṣaṇāṃ
                        tāvat pūrvataramāpadyeta /  
 kasmāt prāṇaparityāge hi sarvatyāgaḥ /  
 tasyānupālanaṃ---svasthasya svasthavṛttānuvṛttiḥ, āturasya
                        vikārapraśamane 'apramādaḥ, tadubhayametaduktaṃ vakṣyate ca;
                        tadyathoktamanauvartamānaḥ prāṇānupālanāddīrghamāyuravāpnotīti prathamaiṣaṇā
                        vyākhyātā bhavati //  
 Ca.1.11.5  atha dvitīyāṃ
                        dhanaiṣaṇāmāpadyeta, prāṇebhyo hyanantaraṃ dhanameva paryeṣṭavyaṃ
                        bhavati&; na hyataḥ pāpāt pāpīyo 'asti yadanupakaraṇasya dīrghamāyuḥ,
                        tasmādupakaraṇāni paryeṣṭuṃ yateta /  
 tatropakaraṇopāyānanuvyākhyāsyāmaḥ;
                        tadyathā---kṛṣipāśupālyavāṇijyarājopasevādīni, yāni cānyānyapi
                        satāmavigarhitāni karmāṇi vṛttipuṣṭikarāṇi vidyāttānyārabheta kartuṃ; tathā
                        kurvan dīghajīvitaṃ jīvatyanavāmataḥ puruṣo &bhavati /  
 iti dvitīyā dhanaiṣaṇā vyākhyātā bhavati //  
 Ca.1.11.6  atha tṛtīyāṃ
                        paralokaiṣaṇāmāpadyeta /  
 saṃśayaścātra kathaṃ bhaviṣyāma itaścyutā naveti; kutaḥ punaḥ saṃśaya iti,
                        ucyate---santi hyeke pratyakṣaparāḥ parokṣatvāt punarbhavasya
                        nāstikyamāśritāḥ, santi cāgamapratyayādeva punarbhavamicchanti;
                        śrutibhedācca--- `mātaraṃ pitaraṃ caike manyante janmakāraṇam /  
 svabhāvaṃ paranirmāṇaṃ yadṛcchāṃ cāpare janāḥ // iti /' ataḥ saṃśayaḥ---kiṃ
                        nu khalvasti punarbhavo na veti //  
 Ca.1.11.7  tatra buddhimānnāstikyabuddhiṃ
                        jahyādviciktsāṃ ca /  
 kasmāt pratyakṣaṃ hyalpam; analpamapratyakṣamasti,
                        yadāgamānumānayuktibhirupalabhyate; yaireva tāvadindiryaiḥ
                        pratyakṣamupalabhyate, tānyeva santi cāpratyakṣāṇi //  
 Ca.1.11.8  satāṃ ca
                        rūpāṇāmatisannikarṣādativiprakarṣādāvaraṇāt karaṇadaubalyānamanonavasthānāt
                        samānābhihārādabhibhavādatisaukṣmyācca pratyakṣānupalabdhiḥ;
                        tasmādaparīkṣitametaducyate pratyakṣamevāsti, nānyadastīti //  
 Ca.1.11.9  śrutayaścaitā na kāraṇaṃ
                        yuktivirodhāt /  
 
 Ca.1.11.9ab  ātmā mātuḥ piturvā yaḥ
                            so 'apatyaṃ yadi saṃcaret /  
 Ca.1.11.9cd  divvidhaṃ saṃcaredātmā
                            sarvovā 'avayavena vā //  
 
 
 Ca.1.11.10ab  sarvaścet saṃcarenmātuḥ
                            piturvā maraṇaṃ bhavet /  
 Ca.1.11.10cd  nirantaraṃ nāvayavaḥ
                            kaścitsūkṣmasya cātmanaḥ //  
 
 
 Ca.1.11.11ab  buddhirmanaśca nirṇīte
                            yathaivātmā tathaiva te /  
 Ca.1.11.11cd  yeṣāṃ caiṣā matisteṣāṃ
                            yonirnāsti caturvidhā //  
 
 
 Ca.1.11.12ab  vidyāt svābhāvikaṃ
                            ṣaṇṇāṃ dhātūṇāṃ yat svalakṣaṇam /  
 Ca.1.11.12cd  saṃyoge ca viyoge ca
                            teṣāṃ karmaiva kāraṇam //  
 
 
 Ca.1.11.13ab
                             anādeścetanādhātorneṣyate paranirmitiḥ /  
 Ca.1.11.13cd  para ātmā sa
                            ceddheturiṣṭo 'astu paranirmitiḥ //  
 
 
 Ca.1.11.14ab  na parīkṣā na parīkṣyaṃ
                            na kartā kāraṇaṃ na ca /  
 Ca.1.11.14cd  na devā narṣayāḥ
                            siddhāḥ karma karmaphalaṃ na ca //  
 
 
 Ca.1.11.15ab  nāstikasyāsti naivātmā
                            yadṛcchopahatātmanaḥ /  
 Ca.1.11.15cd  pātakebhyaḥ paraṃ
                            caitat pātakaṃ nāstikagrahaḥ //  
 
 
 Ca.1.11.16ab  tasmānmatiṃ
                            vimucyaitāmamārgapraṣrtāṃ budhaḥ /  
 Ca.1.11.16cd  satāṃ buddhipradīpena
                            paśyetsarvaṃ yathātatham //  
 
 Ca.1.11.17  dvividhameva khalu sarvaṃ
                        saccāsacca tasya caturvidhā parīkṣā āptopadeśaḥ pratyakṣam anumānaṃ
                        yuktiścet //  
 Ca.1.11.18  āptāstāvat 
 
 Ca.1.11.18ab  rajastamobhyāṃ
                            nirmuktāstapojñānabalena ye /  
 Ca.1.11.18cd  yeṣāṃ vikālamamalaṃ
                            jñānamavyāhataṃ sadā //  
 
 
 Ca.1.11.19ab  āptāḥ śiṣṭā vibuddhāste
                            teṣāṃ vākyamasaṃśayam /  
 Ca.1.11.19cd  satyaṃ vakṣyanti te
                            kasmādasatyaṃ nīrajastamāḥ //  
 
 
 Ca.1.11.20ab  ātmendriyamanorthānāṃ
                            sannikarṣāt pravartate /  
 Ca.1.11.20cd  vyaktā tadātve yā
                            buddhiḥ pratyakṣaṃ sā nirucyate //  
 
 
 Ca.1.11.21ab  pratyakṣapūrvaṃ
                            tirividhaṃ trikālaṃ cānumīyate /  
 Ca.1.11.21cd  vahnirnigūḍho dhūmena
                            maithunaṃ garbhadarśanāt //  
 
 
 Ca.1.11.22ab  evaṃ vyavasyantyatītaṃ
                            bījāt phalamanāgatam /  
 Ca.1.11.22cd  dṛṣṭvā bījāt phalaṃ
                            jātamihaiva sadṛśaṃ budhāḥ //  
 
 
 Ca.1.11.23ab
                             jalakarṣaṇabījartusaṃyogāt sasyasaṃbhavaḥ /  
 Ca.1.11.23cd  yuktiḥ
                            ṣaḍdhātusaṃyogādgarbhāṇāṃ saṃbhavastathā //  
 
 
 Ca.1.11.24ab
                             &mathyamanthanamanthānāsaṃyhogādagnisaṃbhavaḥ /  
 Ca.1.11.24cd  yuktiyuktā
                            catuṣpādasaṃpadvyādhinibarhaṇī //  
 
 
 Ca.1.11.25ab  buddhiḥ paśyati yā
                            bhāvān bahukāraṇayogajān /  
 Ca.1.11.25cd  yuktistrikālā sā jñeyā
                            trivargaḥ sādhyate yayā //  
 
 
 Ca.1.11.26ab  eṣā parīkṣā nāstyanyā
                            yayā sarvaṃ parīkṣyate /  
 Ca.1.11.26cd  parīkṣyaṃ sadasaccaivaṃ
                            tayā cāsti punarbhavaḥ //  
 
 Ca.1.11.27  &tatrāptāgamastāvadvedaḥ,
                        yaścānyo 'api kaścidvedārthādaviparītaḥ parīkṣakaiḥ praṇītaḥ śiṣṭānumato
                        lokānugrahapravṛttaḥ śāstravādaḥ, sa cā+āptāgamaḥ;
                        āptāgamādupalabhyatedānata
                        poyajñasatyāhiṃsābrahmacaryāṇyabhyudayaniḥśreyasakarāṇīti //  
 Ca.1.11.28  na
                        cānativṛttasattvadoṣāṇāmadoṣairapunarbhavo dharmadvāreṣūpadiśyate //  
 Ca.1.11.29  dharmadvārāvahitaiśca
                        vyapagatabhayarāgadveṣalobhamohamānairbrahmaparairāptaiḥ
                        karmavidbhiranupahatasattvabuddhipracāraiḥ pūrvaiḥ
                        pūrvataraimaharṣibhirdivyacakṣubhirdṛṣṭvopadiṣṭaḥ punarbhava iti
                        vyavasyedevam //  
 Ca.1.11.30  pratyakṣamapi copalabhyate ---
                        mātāpitrorvisadṛśānyapatyāni, tulyasaṃbhavānāṃ
                        varṇasvarākṛtisattvabuddhibhāgyaviśeṣāḥ, pravarāvarakulajanma,
                        dāsyaiśvaryaṃ, sukhāsukhamāyuḥ, āyuṣo vaiṣamyam, iha akṛtasyāvāptiḥ,
                        aśikṣitānāṃ ca ruditastanapānahāsatrāsādīnāṃ pravṛttiḥ, lakṣaṇotpattiḥ,
                        &karmasādṛśye phalaviśeṣaḥ, medhā kvacit kvacit karmaṇyamedhā,
                        jātismaraṇam --- ihāgamanamitaścyutānāmiti&, samadarśane priyāpriyatvam
                        //  
 Ca.1.11.31  ata evānumīyate --- yat ---
                        svakṛtamaparīhāryamavināśi paurvadehikaṃ daivasaṃjñakamānubandhikaṃ karma,
                        tasyaitat phalam; itaścānyadbhaviṣyatīti; phalādbījamanumīyate, phalaṃ ca
                        bījāt //  
 Ca.1.11.32  yuktiścaiṣā ---
                        ṣaḍdhātusamudayādgarbhajanma, kartṛkaraṇasaṃyogāt kriyā; kṛtasya karmaṇaḥ
                        phalaṃ nākṛtasya, nāṅkṛrotpattirabījāt; karmasadṛśaṃ phalaṃ,
                        nānyasmādbījādanyasyotpattiḥ; iti yuktiḥ //  
 Ca.1.11.33  evaṃ pramāṇaiścaturbhirupadiṣṭe
                        punarbhave dharmadvāreṣvavadhīyeta; tadyathā --- guruśuśrūṣāyāmadhyayane
                        vratacaryāyāṃ dārakriyāyāmapatyotpādane bhṛtyabharaṇe 'atithipūjāyāṃ
                        dāne 'anabhidhyāyāṃ tapasyanasūyāyāṃ dehavāṅimānase karmaṇyakliṣṭe
                        dehendriyamanorthabuddhyātmaparīkṣāyāṃ manaḥsamādhāviti; yāni
                        cānyānayapyevaṃvidhāni karmāṇi satāmavigarhitāni svargyāṇi vṛttipuṣṭikarāṇi
                        vidyāttānyārabheta kartuṃ; tathā kurvanniha caiva yaśo labhate pretya ca
                        svargam /  
 iti tṛtīyā paralokaiṣaṇā vyākhyātā bhavati //  
 Ca.1.11.34  atha khalu traya upastambhāḥ,
                        trividhaṃ balaṃ, trīṇyāyatanāni, trayo rogāḥ, trayo rogamārgāḥ, trividhā
                        bhiṣajaḥ, trividhamauṣadhamiti //  
 Ca.1.11.35  traya upastambhā iti ---
                        āhāraḥ, svapno, brahmacaryamiti;
                        ebhistribhiryuktiyuktairupastabdhamupastambhaiḥ śarīraṃ
                        balavarṇopacayopacitamanuvartate yāvadāyuḥsaṃskārāt
                        &saṃskāramahitamanupasevamānasya, ya ihaivopadekṣyate //  
 Ca.1.11.36  trividhaṃ balamiti --- sahajaṃ,
                        kālajaṃ, yuktikṛtaṃ ca /  
 sahajaṃ yaccharīrasattvayoḥ prākṛtaṃ, kālakṛtamṛtuvibhāgajaṃ vayaḥkṛtaṃ ca,
                        yuktikṛtaṃ punastadyadāhāraceṣṭāyogajam //  
 Ca.1.11.37  trīṇy āyatanānīti --- arthānāṃ
                        karmaṇaḥ kālasya cātiyogāyogamithyāyogāḥ /  
 tatrātiprabhāvatāṃ dṛśyānām atimātraṃ darśanam atiyogaḥ, sarvaśo 'adarśanam
                        ayogaḥ,
                        &atiśliṣṭa.ativiprakṛṣṭa.raudra.bhairava.adbhuta.dviṣṭa.bībhatsana.vikṛta.vitrāsana.ādirūpadarśanaṃ
                        mithyāyogaḥ; {ṃ.darśanam} tathā 'atimātrastanitapaṭahotkruṣṭādīnāṃ śabdānām
                        atimātraṃ śravaṇam atiyogaḥ, sarvaśo 'aśravaṇam ayogaḥ,
                        paruṣeṣṭavināśopaghātapradharṣaṇabhīṣaṇādiśabdaśravaṇaṃ mithyāyogaḥ;
                        {ṃ.śravaṇam} tathā 'atitīkṣṇogrābhiṣyandināṃ gandhānām atimātraṃ
                        ghrāṇamatiyogaḥ, sarvaśo 'aghrāṇamayogaḥ,
                        pūtidviṣṭāmedhyaklinnaviṣapavanakuṇapagandhādighrāṇaṃ mithyāyogaḥ;
                        {ṃ.ghrāṇam} tathā rasānām atyādānam atiyogaḥ, sarvaśo 'anādānam ayogaḥ,
                        mithyāyogo rāśivarjyoṣv āhāravidhiviśeṣāyataneṣūpadekṣyate; {ṃ.ādānam}
                        tathā 'atiśītoṣṇānāṃ spṛśyānāṃ snānābhyaṅgotsādanādīnāṃ cātyupasevanam
                        atiyogaḥ, sarvaśo 'anupasevanam ayogaḥ, snānādīnāṃ śītoṣṇādīnāṃ ca spṛśyānām
                        anānupūrvyopasevanaṃ viṣamasthānābhighātāśucibhūtasaṃsparśādayaś ceti
                        mithyāyogaḥ {ṃ.upasevanam} //  
 Ca.1.11.38  tatraikaṃ
                        &sparśanamindriyāṇāmindriyavyāpakaṃ, cetaḥsamavāyi,
                        sparśanavyāptervyāpakamapi ca cetaḥ; tasmāt sarvendriyāṇāṃ vyāpakasparśakṛto
                        yo bhāvaviśeṣaḥ, so 'ayamanupaśayāt pañcavidhastrividhavikalpo
                        bhavatyasātmyendriyārthasaṃyogaḥ; sātmyārtho hyupaśayārthaḥ //  
 Ca.1.11.39  karma vāṅmanaḥśarīrapravṛttiḥ /  
 tatra vāṅmanaḥśarīrātipravṛttiratiyogaḥ; sarvaśo 'apravṛttirayogaḥ;
                        vegadhāraṇodīraṇaviṣamaskhalanapatanāṅgapraṇidhānāṅgapradūṣaṇaprahāramardanaprāṇoparodhasaṃkleśanādiḥśarīro
                        mithyāyogaḥ,
                        sūcakānṛtākālakalahāpriyābaddhānupacāraparuṣavacanādirvāṅmithyāyogaḥ,
                        bhayaśokakrodhalobhamohamānerṣyāmithyādarśanādirmānaso mithyāyogaḥ //  
 Ca.1.11.40  saṃgraheṇa cātiyogāyogavarjaṃ
                        karma vāṅmanaḥśarīrajamahitamanupadiṣṭaṃ yattacca mithyāyogaṃ vidyāt //  
 Ca.1.11.41  iti trividhavikalpaṃ
                        trividhameva karma prajñāparādha iti vyavasyet //  
 Ca.1.11.42  śītoṣṇavarṣalakṣaṇāḥ
                        punarhemantagrīṣmavarṣāḥ saṃvatsaraḥ, sa kālaḥ /  
 tatrātimātrasvalakṣaṇaḥ kālaḥ kālātiyogaḥ, hīnasvalakṣaṇaḥ
                        {ā.kālaḥ}&kālāyogaḥ, yathāsvalakṣaṇaviparītalakṣaṇastu
                        {ā.kālaḥ}&kālamithyāyogaḥ /  
 kālaḥ punaḥ pariṇāma ucyate //  
 Ca.1.11.43  ityasātmyendriyārthasaṃyogaḥ,
                        prajñāparādhaḥ, pariṇāmaśceti trayastrividhavikalpā hetavo vikārāṇāṃ;
                        samayogayuktāstu prakṛtihetavo bhavanti //  
 Ca.1.11.44  sarveṣāmeva bhāvānāṃ
                        bhāvābhāvau nāntareṇa yogāyogātiyogamithyāyogān samupalabhyete;
                        yathāsvayuktyapekṣiṇau hi bhāvābhāvau //  
 Ca.1.11.45  trayo rogā iti nijāgantumānasāḥ
                        /  
 tatra nijaḥ śārīradoṣasamutthaḥ,
                        āganturbhūtaviṣavāyvagnisaṃprahārādisamutthaḥ, mānasaḥ punariṣṭasya
                        lābhāllābhācāniṣṭasyopajāyate //  
 Ca.1.11.46  tatra buddhimatā
                        mānasavyādhiparītenāpi satā buddhyā hitāhitamavekṣyāvekṣya
                        dharmārthakāmānāmahitānāmanupasevane hitānāṃ copasevane prayatitavyaṃ, na
                        hyantareṇa loke trayametanmānāsaṃ kiṃcinniṣpadyate sukhaṃ vā duḥkhaṃ vā;
                        tasmādetaccānuṣṭheyaṃ --- &tadvidyānāṃ copasevane prayatitavyam,
                        ātmadeśakulakālabalaśaktijñāne yathāvacceti //  
 Ca.1.11.47  bhavati cātra 
 
 Ca.1.11.47ab  mānasaṃ prati
                            bhaiṣajyaṃ trivargasyānvavekṣaṇam /  
 Ca.1.11.47cd  tadvidyasevā
                            vijñānamātmādīnāṃ ca sarvaśaḥ //  
 
 Ca.1.11.48  trayo rogamārgā iti --- śākhā,
                        marmāsthisandhayaḥ, koṣṭhaśca /  
 tatra śākhā raktādayo dhātavastvak ca, sa bāhyo rogamārgāḥ; marmāṇi
                        punarbastihṛdayamūrdhādīni, asthisandhayo 'asthisaṃyogāstatropanibaddhāśca
                        snāyukaṇḍarāḥ&, sa madhyamo rogamārgaḥ; koṣṭhaḥ punarucyate mahāsrotaḥ
                        śarīramadhyaṃ mahānimnamāmapakvāśayaśceti paryāyaśabdaistantre, sa rogamārga
                        ābhyantaraḥ //  
 Ca.1.11.49  tatra,
                        gaṇḍapiḍakālajyapacīcarmakīlādhimāṃsamaṣakakuṣṭhavyaṅgādayo vikārā
                        bahirmārgajāśca visarpaśvayathugulmārśovidradhyādayḥ śākhānusāriṇo bhavanti
                        rogāḥ;
                        pakṣavadhagrahāpatānakārditaśoṣarājayakṣmāsthisandhiśūlagudabhraṃśādayaḥ
                        śirohṛdbastirogādayaśca madhyamamārgānusāriṇo bhavanti rogāḥ;
                        jvarātīsāracchardyalasakavisūcikākāsaśvāsahikkānāhocaraplīhādayo 'antarmārgajāśca
                        visarpaśvayathugulmārśovidradhyādayaḥ koṣṭhānusārino bhavanti rogāḥ //  
 Ca.1.11.50  trividhā bhiṣaja iti 
 
 Ca.1.11.50ab  bhiṣakchadmacarāḥ santi
                            santyeke siddhasādhitāḥ /  
 Ca.1.11.50cd  santi
                            vaidyaguṇairyuktāstrividhā bhiṣajo bhuvi //  
 
 
 Ca.1.11.51ab  vaidyabhāṇḍauṣadhaiḥ
                            pustaiḥ pallavairavalokanaiḥ /  
 Ca.1.11.51cd  labhante ye
                            bhiṣakśabdamajñāste pratirūpakāḥ //  
 
 
 Ca.1.11.52ab  śiṛyaśojñānasiddhānāṃ
                            vyapadeśādatadvidhāḥ /  
 Ca.1.11.52cd  vaidyaśabdaṃ labahnte
                            ye jñeyāste siddhasādhitāḥ //  
 
 
 Ca.1.11.53ab
                             prayogajñānavijñānasiddhisiddhāḥ sukhapradāḥ /  
 Ca.1.11.53cd  jīvitābhisarāste
                            syurvaidyatvaṃ teṣvavasthitamiti //  
 
 Ca.1.11.54  trividhamauṣadhamiti ---
                        daivavyapāśrayaṃ, yuktivyapāśrayaṃ, sattvāvajayaśca /  
 tatra daivavyapāśrayaṃ ---
                        mantrauṣadhimaṇimaṅgalabalyupahārahomaniyamaprāyaścittopavāsasvastyayanapraṇipātagamanādi,
                        yuktivyapāśrayaṃ --- punarāhārauṣadhadravyāṇāṃ yojanā, sattvāvajayaḥ ---
                        punarahitebhyo 'arthebhyo manonigrahaḥ //  
 Ca.1.11.55  śarīradoṣaprakope khalu
                        śarīramevāśritya prāyaśastrividhamauṣadhamicchanti --- antaḥparimārjanaṃ,
                        bahiḥparimārjanaṃ, śastrapraṇidhānaṃ ceti /  
 tatrāntaḥparimārjanaṃ yadantaḥśarīramanupraviśyauṣadhamāhārajātavyādhīn
                        pramārṣṭi,
                        yatpunarbahiḥsparśamāśrityābhyaṅgasvedapradehapariṣekonmardanādyairāmayān
                        pramārṣṭi tadbahiḥparimārjanaṃ, śastrapraṇidhānaṃ
                        punaśchedanabhedanavyadhanadāraṇalekhanospāṭanapracchanasīvanaiṣaṇakṣārajalaukasaśceti
                        //  
 Ca.1.11.56  bhavanti cātra 
 
 Ca.1.11.56ab  prājño roge samutpanne
                            bāhyenābhyantareṇa vā /  
 Ca.1.11.56cd  karmaṇā labhate śarma
                            śastropakramaṇena vā //  
 
 
 Ca.1.11.57ab  bālastu khalu mohādvā
                            pramādādvā na budhyate /  
 Ca.1.11.57cd  utpadyamānaṃ prathamaṃ
                            rogaṃ śatrumivābudhaḥ //  
 
 
 Ca.1.11.58ab  aṇurhi prathamaṃ bhūtvā
                            rogaḥ paścādvivardhate /  
 Ca.1.11.58cd  sa jātamūlo muṣṇāti
                            balamāyuśca durmateḥ //  
 
 
 Ca.1.11.59ab  na mūḍho labhate
                            saṃjñāṃ tāvadyāvanna pīḍyate /  
 Ca.1.11.59cd  pīḍitastu matiṃ paścāt
                            kurute vyādhinigrahe //  
 
 
 Ca.1.11.60ab  atha putrāṃśca dārāṃśca
                            jñātīṃścāhūya bhāṣate /  
 Ca.1.11.60cd  sarvasvenāpi me
                            kaścidbhiṣagānīyatāmiti //  
 
 
 Ca.1.11.61ab  tathāvidhaṃ ca kaḥ
                            śakto durbalaṃ vyādhipīḍitam /  
 Ca.1.11.61cd  kṛśaṃ kṣīṇendriyaṃ
                            dīnaṃ paritrātuṃ gatāyuṣam //  
 
 
 Ca.1.11.62ab  sa trātāramanāsādya
                            bālastyajati jīvitam /  
 Ca.1.11.62cd  godhā
                            lāṅgūlabaddhevākṛṣyamāṇā balīyasā //  
 
 
 Ca.1.11.63ab  tasmāt prāgeva rogebhyo
                            rogeṣu taruṇeṣu vā /  
 Ca.1.11.63cd  bheṣajaiḥ pratikurvīta
                            ya icchet sukhamātmanaḥ //  
 
 Ca.1.11.64  tatra ślokau 
 
 Ca.1.11.64ab  eṣaṇāḥ samupastambhā
                            balaṃ kāraṇamāmayāḥ /  
 Ca.1.11.64cd  tisraiṣaṇīye mārgāśca
                            bhiṣajo bheṣajāni ca //  
 
 
 Ca.1.11.65ab  tritvenāṣtau
                            samuddiṣṭāḥ kṛṣṇātreyeṇa dhīmatā /  
 Ca.1.11.65cd  bhāvā bhāveṣvasaktena
                            yeṣu sarvaṃ pratiṣṭhitam //  
 
 ityagniveśakṛte tantre carakapratisaṃskṛte ślokasthāne tisraiṣaṇīyo
                        nāmaikādaśo 'adhyāyaḥ // 
 
 
                    dvādaśo 'adhyāyaḥ /
                     Ca.1.12.1  athāto vātakalākalīyamadhyāyaṃ
                        vyākhyāsyāmaḥ //  
 Ca.1.12.2  iti ha smāha bhagavānātreyaḥ //  
 Ca.1.12.3  vātakalākalājñānamadhikṛtya
                        parasparamatāni jijñāsamānāḥ samupaviśya maharṣayaḥ papracchuranyo 'anyaṃ
                        kiṃguṇo vāyuḥ, kimasya prakopaṇam, upaśamanāni vā 'asya kāni, kathaṃ
                        cainamasaṅghātavanatamanavasthitamanāsadya prakopaṇapraśamanāni prakopayanti
                        praśamayanti vā, kāni cāsya kupitākupitasya śarīrāśarīracarasya śarīreṣu
                        carataḥ karmāṇi bahiḥśarīrebhyo veti //  
 Ca.1.12.4  atrovāca kuśaḥ sāṅkṛtyāyanaḥ
                        rūkṣalaghuśītadāruṇakharaviśadāḥ ṣaḍime vātaguṇā bhavanti //  
 Ca.1.12.5  tacchrutvā vākyaṃ kumāraśirā
                        bharadvāja uvāca evametadyathā bhagavānāha, eta eva vātaguṇā bhavanti, sa
                        tvevaṃguṇairevaṃdravyairevaṃprabhāvaiśca karmabhirabhyasyamānairvāyuḥ
                        prakopamāpadyate, samānaguṇābhyāso hi dhātūnāṃ vṛddhikāraṇamiti //  
 Ca.1.12.6  tacchrutvā vākyaṃ kāṅkāyano
                        bāhlīkabhiṣaguvāca evametadyathā bhagavānāha, etānyeva vātaprakopaṇāni
                        bhavanti ato viparītāni vātasya praśamanāni bhavanti, prakopaṇaviparyayo hi
                        dhātūnāṃ praśamakāraṇamiti //  
 Ca.1.12.7  tacchrutvā vākyaṃ baḍiśo
                        dhāmārgava uvāca evametadyathā bhagavānāha, etānyeva vātaprakopapraśamanāni
                        bhavanti /  
 yathā hyenamasaṅghātamanavasthitamanāsādya prakopaṇapraśamanāni prakopayanti
                        praśamayanti vā, tathā 'anuvyākhyāsyāmaḥ vātaprakopaṇāni khalu
                        rūkṣalaghuśītadāruṇakharaviśadaśuṣirakarāṇi śarīrāṇāṃ, tathāvidheṣu śarīreṣu
                        vāyurāśrayaṃ gatvā+āpyāyamānaḥ prakopamāpadyate; vātapraśamanāni punaḥ
                        snighdagurūṣṇaślakṣṇamṛdupicchilaghanakarāṇi śarīrāṇāṃ tathāvidheṣu śarīreṣu
                        vāyurasajyamānaścaran praśāntimāpadyate //  
 Ca.1.12.8  tacchrutvā
                        baḍiśavacanamavitathamṛṣigaṇairanumatamuvāca vāryovido rājarṣiḥ evameta
                        sasrvamanapavādaṃ yathā bhagavānāha /  
 yāni tu khalu vāyoḥ kupitākupitasya śarīrāśarīracarasya śarīreṣu carataḥ
                        karmāṇi bahiḥśarīrebhyo vā bhavanti, teṣāmavayavān pratyakṣānumānopadeśaiḥ
                        sādhayitvā namaskṛtya vāyave yathāśakti pravakṣyāmaḥ
                        vāyustantrayantradharaḥ, prāṇodānasamānavyānāpānātmā,
                        pravartakaśceṣṭānāmuccāvacānāṃ, niyantā praṇetā ca manasaḥ,
                        sarvendriyāṇāmudyojakaḥ, sarvendriyārthānāmabhivoḍhā,
                        sarvaśarīradhātuvyūhakaraḥ, sandhānakaraḥ śarīrasya, pravartako vācaḥ,
                        prakṛtiḥ sparśaśabdayoḥ, śrotrasparśanayormūlaṃ, harṣotsāhayoryoniḥ,
                        samīraṇo 'agneḥ, doṣasaṃśoṣaṇaḥ&, kṣeptā bahirmalānāṃ, sthūlāṇusrotasāṃ
                        bhettā, kartā garbhākṛtīnām, āyuṣo 'anuvrṛttipratyayabhūto bhavatyakupitaḥ /  
 kupitastu khalu śarīre śarīraṃ nānāvidhairvikārairupatapati
                        balavarṇasukhāyuṣāmupaghātāya&, mano vyāharṣayati&,
                        sarvendriyāṇyupahanti, vinihanti garbhān vikṛtimāpādayatyatikālaṃ vā
                        dhārayati, bhayaśokamohadainyātipralāpāñjanayati, prāṇāṃścoparuṇaddhi /  
 prakṛtibhūtasya khalvasya loke carataḥ karmāṇīmāni bhavanti; tadyathā
                        dharaṇīdhāraṇaṃ, jvalanojjvālanam, ādityacanddranakṣatragrahagaṇānāṃ
                        santānagatividhānaṃ, sṛṣṭiśca meghānām, apāṃ visargaḥ, pravartanaṃ srotasāṃ,
                        puṣpaphalānāṃ cābhinirvartanam, udbhedanaṃ caudbhidānām, ṛtūnāṃ pravibhāgaḥ,
                        vibhāgo dhātūnāṃ, dhātumānasaṃsthānavyaktiḥ, bījābhisaṃskāraḥ,
                        śasyābhivardhanamavikledopaśoṣaṇe&, avaikārikavikāraśceti /  
 prakupitasya svalvasya lokeṣu carataḥ karmāṇīmāni bhavanti; tadyathā
                        śikhariśikharāvamathanam, unmathanamanokahānām, utpīḍanaṃ sāgarāṇām,
                        udvartanaṃ sarasāṃ, pratisaraṇamāpagānām, ākampanaṃ ca bhūmeḥ,
                        ādhamanamambudānāṃ&,
                        nīhāranirhrrādapāṃśusikatāmatsyabhekoragakṣārarudhirāśmāśanivisargaḥ,
                        vyāpādanaṃ ca ṣaṇṇāmṛtūnāṃ, śasyānāmasaṅghātaḥ, bhūtānāṃ copasargaḥ,
                        bhāvānāṃ cābhāvakaraṇaṃ, caturyugāntakarāṇāṃ meghasūryānalānilānāṃ visargaḥ;
                        sa hi bhagavān prabhavaścāvyayaśca, bhūtānāṃ bhāvābhāvakaraḥ,
                        sukhāsukhayorvidhātā, mṛtyuḥ, yamaḥ, niyantā, prajāpatiḥ, aditiḥ,
                        viśvakarmā, viśvarūpaḥ, sarvagaḥ, sarvatantrāṇāṃ vidhātā, bhāvānāmaṇuḥ,
                        vibhuḥ, viṣṇuḥ krāntā, lokānāṃ vāyureva bhagavāniti //  
 Ca.1.12.9  tacchrutvā vāryovidavaco
                        marīcaruvāca yadyapyevametat, kimarthasyāsya vacane vijñāne vā
                        &sāmarthyamasti bhiṣagvidyāyāṃ; bhiṣagvidyāmadhikṛtyeyaṃ kathā
                        &pravṛtteti //  
 Ca.1.12.10  vāryovida uvāca bhiṣak
                        pavanamatibalamatiparuṣamatiśīghrakāriṇamātyayikaṃ cennānuniśamyet, asahasā
                        prakupitamatiprayataḥ kathamagre 'abhirakṣitumabhidhāsyati
                        prāgevainamatyayabhayāt; vāyoryathārthā stutirapi bhavatyārogyāya
                        balavarṇavivṛddhaye varcasvitvāyopacayāya jñānopapattaye paramāyuḥprakarṣāya
                        ceti //  
 Ca.1.12.11  marīcirūvāca agnireva śarīre
                        pittāntargataḥ kupitākupitaḥ śubhāśubhāni karoti; tadyathā paktimapaktiṃ
                        darśanamadarśanaṃ mātrāmātratvamūṣmaṇaḥ prakṛtivikṛtivikṛtivarṇau śauryaṃ
                        bhayaṃ krodhaṃ harṣaṃ mohaṃ prasādamityevamādīni cāparāṇi dvandvānīti //  
 Ca.1.12.12  tacchrutvā marīcivacaḥ kāpya
                        uvāca soma eva śarīre śleṣmāntargataḥ kupitākupitaḥ śubhāśubhāni karoti;
                        tadyathā daṛḍhyaṃ śaithilyamupacayaṃ kārśyamutsāhamālasyaṃ vṛṣatāṃ klībatāṃ
                        jñānamajñanaṃ buddhiṃ mohamevamādīni cāparāṇi dvandvānīti //  
 Ca.1.12.13  tacchrutvā kāpyavaco bhagavān
                        punarvasurātreya uvāca sarva eva bhavantaḥ samyagāhuranyatraikāntikavacanāt;
                        sarva eva khalu vātapittaśleṣmāṇaḥ prakṛtibhūtāḥ puruṣamavyāpannendriyaṃ
                        balavarṇasukhopapannamāyuṣā mahatopapādayanti samyagevācaritā dharmārthakāmā
                        iva niḥśreyasena mahatā puruṣamiha cāmuṣmiśca loke; vikṛtāstvenaṃ mahatā
                        viparyayeṇopapādayanti ṛtavastraya eva vikṛtimāpannā
                        lokamaśubhenopaghātakāla iti //  
 Ca.1.12.14  tadṛṣayaḥ sarva evānumenire
                        vacanamātreyasya bhagavato 'abhinananduśceti //  
 Ca.1.12.15  bhavati cātra 
 
 Ca.1.12.15ab  tadātreyavacaḥ śrutvā
                            sarva evānumenire /  
 Ca.1.12.15cd  kṛṣayo 'abhinananduśca
                            yathendravacanaṃ surāḥ //  
 
 Ca.1.12.16  tatra ślokau 
 
 Ca.1.12.16ab  guṇāḥ ṣaḍ dvividho
                            heturvividhaṃ karma yat punaḥ /  
 Ca.1.12.16cd  vāyoścaturvidhaṃ karma
                            pṛthak ca kaphapittayoḥ //  
 
 
 Ca.1.12.17ab  maharṣīṇāṃ matiryā yā
                            punarvasumatiśca yā /  
 Ca.1.12.17cd  kalākalīye vātasya tat
                            sarvaṃ saṃprakāśitam //  
 
 ityagniveśakṛte tantre carakapratisaṃskṛte ślokasthāne vātakalākalīyo
                        nāma dvādaśo 'adhyāyaḥ samāptaḥ //12// 
 iti nirdeśacatuṣkaḥ //3// 
 
 
                    trayodaśo 'adhyāyaḥ /
                     Ca.1.13.1  athātaḥ snehādhyāyaṃ
                        vyākhyāsyāmaḥ //  
 Ca.1.13.2  iti ha smāha bhagavānātreyaḥ //  
 
 Ca.1.13.3ab  sāṃkhyaiḥ
                            saṃkhyātasaṃkhyeyaiḥ sahāsīnaṃ punarvasum/  
 Ca.1.13.3cd  jagaddhitārthaṃ papraccha
                            vahniveśaḥ svasaṃśayam //  
 
 
 Ca.1.13.4  kiṃyonayaḥ kati snehāḥ ke ca
                            snehaguṇāḥ pṛthak/  
 kālānupāne ke kasya kati kāśca vicāraṇāḥ//  
 
 
 Ca.1.13.5  kati mātrāḥ kathaṃmānāḥ kā ca
                            keṣūpadiśyate/  
 kaśca kebhyo hitaḥ snehaḥ prakarṣaḥ snehane ca kaḥ//  
 
 
 Ca.1.13.6  snehyāḥ ke ke na ca
                            snigdhāsnigdhātisnigdhalakṣaṇam/  
 kiṃ pānāt prathamaṃ pīte jīrṇe kiṃca hitāhitam//  
 
 
 Ca.1.13.7  ke mṛdukrūrakoṣṭhāḥ kā
                            vyāpadaḥ siddhayaśca kāḥ/  
 acche saṃśodhane caiva snehe kā vṛttiriṣyate//  
 
 
 Ca.1.13.8  vicāraṇāḥ keṣu yojyā vidhinā
                            kena tat prabho!/  
 snehasyāmitavijñāna jñānamicchāmi veditum//  
 
 
 Ca.1.13.9  atha tatsaṃśayacchettā
                            pratyuvāca punarvasuḥ/  
 snehānāṃ dvividhā saumya yoniḥ sthāvarajaṅgamā//  
 
 
 Ca.1.13.10  tilaḥ priyālābhiṣukau
                            bibhītakaścitrābhayairaṇḍamadhūkasarṣapāḥ/  
 kusumbhabilvārukamūlakātasīnikocakākṣoḍakarañjaśigrukāḥ//  
 
 
 Ca.1.13.11  snehāśayāḥ
                            sthāvarasaṃjñitāstathā syurjaṅgamā matsyamṛgāḥ sapakṣiṇaḥ/  
 teṣāṃ dadhikṣīraghṛtāmiṣaṃ vasā sneheṣu majjā ca tathopadiśyate//  
 
 
 Ca.1.13.12  sarveṣāṃ tailajātānāṃ
                            tilatailaṃ viśiṣyate/  
 balārthe snehane cāgryamairaṇḍaṃ tu virecane//  
 (kaṭūṣṇaṃ tailamairaṇḍaṃ vātaśleṣmaharaṃ guru/  
 kaṣāyasvādutiktaiśca yojitaṃ pittahantrapi//1//)  
 
 
 Ca.1.13.13  sarpistailaṃ vasā majjā
                            sarvasnehottamā matāḥ/  
 eṣu caivottamaṃ sarpiḥ saṃskārasyānuvartanāt//  
 
 
 Ca.1.13.14  ghṛtaṃ pittānilaharaṃ
                            rasaśukraujasāṃ hitam/  
 nirvāpaṇaṃ mṛdukaraṃ svaravarṇaprasādanam//  
 
 
 Ca.1.13.15  mārutaghnaṃ na ca
                            śleṣmavardhanaṃ balavardhanam/  
 tvacyamuṣṇaṃ sthirakaraṃ tailaṃ yoniviśodhanam//  
 
 
 Ca.1.13.16
                             viddhabhagnāhatabhraṣṭayonikarṇaśiroruji/  
 pauruṣopacaye snehe vyāyāme ceṣyate vasā//  
 
 
 Ca.1.13.17
                             balaśukrarasaśleṣmamedomajjavivardhanaḥ/  
 majjā viśeṣato 'asthnāṃ ca balakṛt snehane hitaḥ//  
 
 
 Ca.1.13.18  sarpiḥ śaradi pātavyaṃ vasā
                            majjā ca mādhave/  
 tailaṃ prāvṛṣi nātyuṣṇaśīte snehaṃ pibennaraḥ//  
 
 
 Ca.1.13.19  vātapittādhiko rātrāvuṣṇe
                            cāpi pibennaraḥ/  
 śleṣmādhiko divā śīte pibeccāmalabhāskare//  
 
 
 Ca.1.13.20  atyuṣṇe vā divā pīto
                            vātapittādhikena va/  
 mūrcchāṃ pipāsāmunmādaṃ kāmalāṃ vā samīrayet//  
 
 
 Ca.1.13.21  śīte rātrau piban snehaṃ
                            naraḥ śleṣmādhiko 'api vā/  
 ānāhamaruciṃ śūlaṃ pāṇḍutāṃ vā samṛcchati//  
 
 
 Ca.1.13.22  jalamuṣṇaṃ ghṛte peyaṃ
                            yūṣastaile 'anu śasyate/  
 vasāmajjñostu maṇḍaḥ syāt sarveṣūṣṇamathāmbu vā//  
 
 
 Ca.1.13.23  odanaśca vilepī ca raso
                            māṃsaṃ payo dadhi/  
 yavāgūḥ sūpaśākau ca yūṣaḥ kāmbalikaḥ khaḍaḥ//  
 
 
 Ca.1.13.24  saktavastilapiṣṭaṃ ca
                            madyaṃ lehāstathaiva ca/  
 bhakṣyamabhyañjanaṃ bastistathā cottarabastayaḥ//  
 
 
 Ca.1.13.25  gaṇḍūṣaḥ karṇatailaṃ ca
                            nastaḥkarṇākṣitarpaṇam/  
 caturviṃśatirityetāḥ snehasya pravicāraṇāḥ&//  
 
 
 Ca.1.13.26  acchapeyastu yaḥ sneho na
                            tāmāhurvicāraṇām/  
 snehasya sa bhiṣagdṛṣṭaḥ& kalpaḥ prāthamakalpikaḥ//  
 
 
 Ca.1.13.27  rasaiścopahitaḥ snehaḥ
                            samāsavyāsayogibhiḥ/  
 ṣaḍbhistriṣaṣṭidhā saṃkhyāṃ prāpnotyekaśca kevalaḥ//  
 
 
 Ca.1.13.28  evametāścatuḥṣaṣṭiḥ
                            snehānāṃ pravicāraṇā&/  
 okartuvyādhipuruṣān prayojyā jānatā bhavet//  
 
 
 Ca.1.13.29  ahorātramahaḥ
                            kṛtsnamardhāhaṃ ca pratīkṣate/  
 pradhānā madhyamā hrasvā snehamātrā jarāṃ prati//  
 
 
 Ca.1.13.30  iti tisraḥ samuddiṣṭā
                            mātrāḥ snehasya mānataḥ/  
 tāsāṃ prayogān vakṣyāmi puruṣaṃ puruṣaṃ prati//  
 
 
 Ca.1.13.31  prabhūtasnehanityā ye
                            kṣutpipāsāsahā narāḥ/  
 pāvakaścottamabalo yeṣāṃ ye cottamā bale//  
 
 
 Ca.1.13.32  gulminaḥ sarpadaṣṭāśca
                            visarpopahatāśca ye/  
 unmattāḥ kṛcchramūtrāśca gāḍhavarcasa eva ca//  
 
 
 Ca.1.13.33  pibeyuruttamāṃ mātrāṃ
                            tasyāḥ pāne guṇāñchṛṇu/  
 vikārāñchamayatyeṣā śīghraṃ samyakprayojitā//  
 
 
 Ca.1.13.34  doṣānukarṣiṇī mātrā
                            sarvamārgānusāriṇī/  
 balyā punarnavakarī śarīrendriyacetasām//  
 
 
 Ca.1.13.35
                             aruṣkasphoṭapiḍakākaṇḍūpamābhirarditāḥ/  
 kuṣṭhinaśca pramīḍhāśca vātaśoṇitikāśca ye//  
 
 
 Ca.1.13.36  nātibahvāśinaścaiva
                            mṛdukoṣṭhāstathaiva ca/  
 pibeyurmadhyamāṃ mātrāṃ madhyamāścāpi ye bale//  
 
 
 Ca.1.13.37  mātraiṣā mandavibhraṃśā na
                            cātibalahāriṇī/  
 sukhena ca snehayati śodhanārthe ca yujyate//  
 
 
 Ca.1.13.38  ye tu vṛddhāśca bālāśca
                            sukumārāḥ sukhocitāḥ/  
 riktakoṣṭhatvamahitaṃ yeṣāṃ mandāgnayaśca ye//  
 
 
 Ca.1.13.39  jvarātīsārakāsāśca yeṣāṃ
                            cirasamutthitāḥ/  
 snehamātrāṃ pibeyuste hrasvāṃ ye cāvarā bale//  
 
 
 Ca.1.13.40  parihāre sukhā caiṣā mātrā
                            snehanabṛṃhaṇī/  
 vṛṣyā balyā nirābādhā ciraṃ cāpyanuvartate//  
 
 
 Ca.1.13.41  vātapittaprakṛtayo
                            vātapittavikāriṇaḥ/  
 cakṣuḥkāmāḥ kṣatāḥ kṣīṇā vṛddhā bālāstathā 'abalāḥ//  
 
 
 Ca.1.13.42  āyuḥprakarṣakāmāśca
                            balavarṇasvarārthinaḥ/  
 puṣṭikāmāḥ prajākāmāḥ saukumāryārthinaśca ye//  
 
 
 Ca.1.13.43
                             dīptyojaḥsmṛtimedhāgnibuddhīndriyabalārthinaḥ/  
 pibeyuḥ sarpirārtāśca dāhaśastraviṣāgnibhiḥ//  
 
 
 Ca.1.13.44
                             pravṛddhaśleṣmamedaskāścalasthūlagalodarāḥ/  
 vātavyādhibhirāviṣṭā vātaprakṛtayaśca ye//  
 
 
 Ca.1.13.45  balaṃ tanutvaṃ laghutāṃ
                            dṛḍhatāṃ sthiragātratām&/  
 snigdhaślakṣṇatanutvaktāṃ ye ca kāṅkṣanti dehinaḥ//  
 
 
 Ca.1.13.46  kṛmikoṣṭhāḥ
                            krūrakoṣṭhāstathā nāḍībhirarditāḥ/  
 pibeyuḥ śītale kāle tailaṃ tailocitāśca ye//  
 
 
 Ca.1.13.47  vātātapasahā ye ca rūkṣā
                            bhārādhvakarśitāḥ/  
 saṃśuṣkaretorudhirā niṣpītakaphamedasaḥ//  
 
 
 Ca.1.13.48
                             asthisandhisirāsnāyumarmakoṣṭhamahārujaḥ/  
 balavānmāruto yeṣāṃ khāni cāvṛtya tiṣṭhati//  
 
 
 Ca.1.13.49  mahaccāgnibalaṃ yeṣāṃ
                            vasāsātmyāśca ye narāḥ/  
 teṣāṃ snehayitavyānāṃ vasāpānaṃ vidhīyate//  
 
 
 Ca.1.13.50  dīptāgnayaḥ kleśasahā
                            ghasmarāḥ snehasevinaḥ/  
 vātārtāḥ krūrakoṣṭhāśca snehyā majjānamāpnuyuḥ//  
 
 
 Ca.1.13.51  yebhyo yebhyo hito yo yaḥ
                            snehaḥ sa parikīrtitaḥ/  
 snehanasya prakarṣau tu saptarātratrirātrakau//  
 
 
 Ca.1.13.52  svedyāḥ śodhayitavyāśca
                            rūkṣā vātavikāriṇaḥ/  
 vyāyāmamadyastrīnityāḥ snehyāḥ syurye ca cintakāḥ//  
 
 
 Ca.1.13.53  saṃśodhanādṛte yeṣāṃ
                            rūkṣaṇaṃ saṃpravakṣyate/  
 na teṣāṃ snehanaṃ śastamutsannakaphamedasām//  
 
 
 Ca.1.13.54  abhiṣyaṇṇānanagudā
                            nityamandāgnayaśca ye/  
 tṛṣṇāmūrcchāparītāśca garbhiṇyastāluśoṣiṇaḥ//  
 
 
 Ca.1.13.55  annadviṣaśchardayanto
                            jaṭharāmagarārditāḥ/  
 durbalāśca pratāntāśca snehaglānā madāturāḥ//  
 
 
 Ca.1.13.56  na snehyā vartamāneṣu na
                            nastobastikarmasu/  
 snehapānāt prajāyante teṣāṃ rogāḥ sudāruṇāḥ//  
 
 
 Ca.1.13.57  purīṣaṃ grathitaṃ rūkṣaṃ
                            vāyurapraguṇo mṛduḥ/  
 paktā kharatvaṃ raukṣyaṃ ca gātrasyāsnigdhalakṣaṇam//  
 
 
 Ca.1.13.58  vātānulomyaṃ
                            dīpto 'agnirvarcaḥ snigdhamasaṃhatam/  
 mārdavaṃ snigdhatā cāṅge snigdhānāmupajāyate//  
 
 
 Ca.1.13.59  pāṇḍutā &gauravaṃ
                            jāḍyaṃ purīṣasyāvipakvatā/  
 tandrīrarucirutkeśaḥ syādatisnigdhalakṣaṇam//  
 
 
 Ca.1.13.60  dravoṣṇamanabhiṣyandi
                            bhojyamannaṃ pramāṇataḥ/  
 nātisnigdhamasaṃkīrṇaṃ śvaḥ snehaṃ pātumicchatā//  
 
 
 Ca.1.13.61  pibet saṃśamanaṃ
                            snehamannakāle prakāṃkṣitaḥ/  
 śuddhyarthaṃ punarāhāre naiśe jīrṇe pibennaraḥ//  
 
 
 Ca.1.13.62  uṣṇodakopacārī
                            syādbrahmacārī kṣapāśayaḥ&/  
 śakṛnmūtrānilodgārānudīrṇāṃśca &na dhārayet//  
 
 
 Ca.1.13.63  vyāyāmamuccairvacanaṃ
                            krodhaśokau himātapau/  
 varjayedapravātaṃ ca seveta śayanāsanam//  
 
 
 Ca.1.13.64  snehaṃ& pītvā naraḥ
                            snehaṃ pratibhuñjāna eva ca/  
 snehamithyopacārāddhi jāyante dāruṇā gadāḥ//  
 
 
 Ca.1.13.65  mṛdukoṣṭhastrirātreṇa
                            snihyatyacchopasevayā/  
 snihyati krūrakroṣṭhastu saptarātreṇa mānavaḥ//  
 
 
 Ca.1.13.66  guḍamikṣurasaṃ mastu
                            kṣīramulloḍitaṃ dadhi/  
 pāyasaṃ kṛśarāṃ sarpiḥ kāśmaryatriphalārasam//  
 
 
 Ca.1.13.67  drākṣārasaṃ pīlurasaṃ
                            jalamuṣṇamathāpi vā/  
 madyaṃ vā taruṇaṃ pītvā mṛdukoṣṭho viricyate//  
 
 
 Ca.1.13.68  virecayanti naitāni
                            krūrakoṣṭhaṃ kadācana/  
 bhavati krūrakoṣṭhasya grahaṇyatyulbaṇānilā//  
 
 
 Ca.1.13.69  udīrṇapittā 'alpakaphā
                            grahaṇī mandamārutā/  
 mṛdukoṣṭhasya tasmāt sa suvirecyo naraḥ smṛtaḥ//  
 
 
 Ca.1.13.70  udīrṇapittā grahaṇī yasya
                            cāgnibalaṃ mahat/  
 bhasmībhavati tasyāśu snehaḥ pīto 'agnitejasā//  
 
 
 Ca.1.13.71  sa jagdhvā snehamātrāṃ
                            tāmojaḥ prakṣārayan balī/  
 snehāgniruttamāṃ tṛṣṇāṃ sopasargāmudīrayet//  
 
 
 Ca.1.13.72  nālaṃ snehasamṛddhasya
                            śamāyānnaṃ sugurvapi/  
 sa cet suśītaṃ salilaṃ nāsādayati dahyate/  
 yathaivāśīviṣaḥ kakṣamadhyagaḥ svaviṣāgninā//  
 
 
 Ca.1.13.73  ajīrṇe yadi tu snehe tṛṣṇā
                            syācchardayedbhiṣak/  
 śītodakaṃ punaḥ pītvā bhuktvā rūkṣānnamullikhet//  
 
 
 Ca.1.13.74  na sarpiḥ kevalaṃ pitte
                            sāme viśeṣataḥ/  
 sarvaṃ &hyanurajeddehaṃ hantvā saṃjñāṃ ca mārayet//  
 
 
 Ca.1.13.75  &tandrā sotkleśa ānāho
                            jvaraḥ stambho visaṃjñatā/  
 kuṣṭhāni kaṇḍūḥ pāṇḍutvaṃ śophārśāṃsyarucistṛṣā//  
 
 
 Ca.1.13.76  jaṭharaṃ grahaṇīdoṣāḥ
                            staimityaṃ vākyanigrahaḥ/  
 śūlamāmapradoṣāśca jāyante snehavibhramāt//  
 
 
 Ca.1.13.77  tatrapyullekhanaṃ śastaṃ
                            svedaḥ kālapratīkṣaṇam/  
 prati prati vyādhibalaṃ buddhvā sraṃsanameva ca//  
 
 
 Ca.1.13.78  takrāriṣṭaprayogaśca
                            rūkṣapānānnasevanam/  
 mūtrāṇāṃ triphalāyāśca snehavyāpattibheṣajam//  
 
 
 Ca.1.13.79  akāle cāhitaścaiva mātrayā
                            na ca yojitaḥ/  
 sneho mithyopacārācca vyāpadyetātisevitaḥ//  
 
 
 Ca.1.13.80  snehāt praskandanaṃ
                            jantustrirātroparataḥ pibet/  
 snehavaddravamuṣṇaṃ ca tryahaṃ bhuktvā rasaudanam//  
 
 
 Ca.1.13.81  ekāhoparatastadvadbhuktvā
                            pracchardanaṃ pibet/  
 syāttvasaṃśodhanārthīye vṛttiḥ snehe viriktavat//  
 
 
 Ca.1.13.82  snehadviṣaḥ snehavityā
                            mṛdukoṣṭhāśca ye narāḥ/  
 kleśāsahā madyanityāsteṣāmiṣṭā vicāraṇā//  
 
 
 Ca.1.13.83
                             lāvataittiramāyūrahāṃsavārāhakaukkuṭāḥ/  
 gavyājairabhramātsyāśca rasāḥ syuḥ snehane hitāḥ//  
 
 
 Ca.1.13.84  yavakolakulatthāśca snehāḥ
                            saguḍaśarkarāḥ/  
 dāḍimaṃ dadhi savyoṣaṃ rasasaṃyogasaṃgrahaḥ//  
 
 
 Ca.1.13.85  snehayanti tilāḥ pūrvaṃ
                            jagdhāḥ sasnehaphāṇitāḥ/  
 kṛśarāścabahusnehāstilakāmbalikāstathā//  
 
 
 Ca.1.13.86  phāṇitaṃ śṛṅgaveraṃ ca
                            tailaṃ ca surayā saha/  
 pibedrūkṣo bhṛtairmāṃsairjīrṇe 'aśnīyācca bhojanam//  
 
 
 Ca.1.13.87  tailaṃ surāyā maṇḍena vasāṃ
                            majjānameva vā/  
 piban saphāṇitaṃ kṣīraṃ naraḥ snihyati vātikaḥ//  
 
 
 Ca.1.13.88  dhāroṣṇaṃ snehasaṃyuktaṃ
                            pītvā saśarkaraṃ payaḥ/  
 naraḥ snihyati pītvā vā saraṃ dadhnaḥ saphāṇitam//  
 
 
 Ca.1.13.89  pāñcaprasṛtikī peyā pāyaso
                            māṣamiśrakaḥ/  
 kṣīrasiddho bahusnehaḥ snehayedacirānnaram//  
 
 
 Ca.1.13.90
                             sarpistailavasāmajjātaṇḍulaprasṛtaiḥ śṛ(kṛ)tā/  
 pāñcaprasṛtikī peyā peyā snehanamicchatā//  
 (śaukaro vā rasaḥ snigdhaḥ sarpirlavaṇasaṃyutaḥ/  
 pīto dvirvāsare yatnāt snehayedacirānnaram//1//)  
 
 
 Ca.1.13.91  grāmyānūpaudakaṃ māṃsaṃ
                            guḍaṃ dadhi payastilān/  
 kuṣṭhī śothī pramehī ca snehane na prayojayet//  
 
 
 Ca.1.13.92  snehairyathārhaṃ tān
                            siddhaiḥ snehayedavikāribhiḥ/  
 pippalībhirharītakyā siddhaistriphalayā 'api vā//  
 
 
 Ca.1.13.93  drākṣāmalakayūṣābhyāṃ
                            dadhnā cāmlena sādhayet/  
 vyoṣagarbhaṃ bhiṣak snehaṃ pītvā snihyati taṃ naraḥ//  
 
 
 Ca.1.13.94  yavakolakulatthānāṃ rasāḥ
                            kṣāraḥ surā dadhi/  
 kṣīrasarpiśca tat siddhaṃ snehanīyaṃ ghṛtottamam//  
 
 
 Ca.1.13.95
                             tailamajjavasāsarpirbadaratriphalārasaiḥ/  
 yoniśukrapradoṣeṣu sādhayitvā prayojayet//  
 
 
 Ca.1.13.96  &gṛhṇātyambu yathā
                            vastraṃ prasravatyadhikaṃ yathā/  
 yathāgni jīryati snehastathā sravati cādhikaḥ//  
 
 
 Ca.1.13.97  yathā vā++ākledya
                            mṛtpiṇḍamāsiktaṃ tvarayā jalam/  
 sravati sraṃsate snehastathā tvaritasevitaḥ//  
 
 
 Ca.1.13.98  lavaṇopahitāḥ snehāḥ
                            snehayantyacirānnaram/  
 taddhyabhiṣyandyarūkṣaṃ ca sūkṣmamuṣṇaṃ vyavāyi ca//  
 
 
 Ca.1.13.99  snehamagre prayuñjīta tataḥ
                            svedamanantaram/  
 snehasvedopapannasya saṃśodhanamathetarat&//  
 
 tatra ślokaḥ--- 
 
 Ca.1.13.100  snehāḥ snehavidhiḥ
                            kṛtsnavyāpatsiddhiḥ sabheṣajā/  
 &yathāpraśnaṃ bhagavatā vyāhṛtaṃ cāndrabhāginā//  
 
 ityagniveśakṛte tantre carakapratisaṃskṛte ślokasthāne snehādhyāyo nāma
                        trayodaśo 'adhyāyaḥ//13// 
 
 
                    caturdaśa 'adhyāyaḥ/
                     Ca.1.14.1  athātaḥ svedādhyāyaṃ
                        vyākhyāsyāmaḥ//  
 Ca.1.14.2  iti ha smāha bhagavānātreyaḥ//  
 
 Ca.1.14.3  ataḥ svedāḥ pravakṣyante
                            yairyathāvatprayojitaiḥ/  
 svedasādhyāḥ praśāmyanti gadā vātakaphātmakāḥ//  
 
 
 Ca.1.14.4  snehapūrvaṃ prayuktena
                            svedenāvajite 'anile/  
 purīṣamūtraretāṃsi na sajjanti kathaṃcana//  
 
 
 Ca.1.14.5  śuṣkāṇyapi hi kāṣṭhāni
                            snehasvedopapādanaiḥ/  
 namayanti yathānyāyaṃ kiṃ punarjīvato narān//  
 
 
 Ca.1.14.6  rogartuvyādhitāpekṣo
                            nātyuṣṇo 'atimṛdurna ca/  
 dravyavān kalpito deśe svedaḥ kāryakaro mataḥ//  
 
 
 Ca.1.14.7  vyādhau śīte śarīre ca mahān
                            svedo mahābale/  
 durbale durbalaḥ svedo madhyame madhyamo hitaḥ//  
 
 
 Ca.1.14.8  vātaśleṣmaṇi vāte vā kaphe vā
                            sveda iṣyate/  
 snigdharūkṣastathā snigdho rūkṣaścāpyupakalpitaḥ//  
 
 
 Ca.1.14.9  āmāśayagate vāte kaphe
                            pakvāśayāśrite/  
 rūkṣapūrvo hitaḥ svedaḥ snehapūrvastathaiva ca//  
 
 
 Ca.1.14.10  vṛṣaṇau hṛdayaṃ dṛṣṭī
                            svedayenmṛdu naiva vā/  
 madhyamaṃ vaṃkṣaṇau śeṣamaṅgāvayavamiṣṭataḥ//  
 
 
 Ca.1.14.11  suśuddhairnaktakaiḥ piṇḍyā
                            godhūmānāmathāpi vā/  
 padmotpalapalāśairvā svedyaḥ saṃvṛtya cakṣuṣī//  
 
 
 Ca.1.14.12  muktāvalībhiḥ śītābhiḥ
                            śītalairbhājanairapi/  
 jalārdrairjalajairhastaiḥ svidyato hṛdayaṃ spṛśet//  
 
 
 Ca.1.14.13  śītaśūlavyuparame
                            stambhagauravanigrahe/  
 saṃjāte mārdave svede svedanādviratirmatā//  
 
 
 Ca.1.14.14  pittaprakopo mūrcchā ca
                            śarīrasadanaṃ tṛṣā/  
 dāhaḥ svarāṅgadaurbalyamatisvinnasya lakṣaṇam/  
 Ca.1.14.15  uktastasyāśitīye yo
                            graiṣmikaḥ sarvaśo vidhiḥ/  
 so 'atisvinnasya kartavyo madhuraḥ snigdhaśītalaḥ//  
 
 
 Ca.1.14.16  kaṣāyamadyanityānāṃ
                            garbhiṇyā raktapittinām/  
 pittināṃ sātisārāṇāṃ rūkṣāṇāṃ madhumehinām/  
 Ca.1.14.17  vidagdhabhraṣṭabradhnānāṃ
                            viṣamadyavikāriṇām/  
 śrāntānāṃ naṣṭasaṃjñānāṃ sthūlānāṃ pittamehinām//  
 
 
 Ca.1.14.18  tṛṣyatāṃ &kṣudhitānāṃ
                            ca kruddhānāṃ śocatāmapi/  
 kāmalyudariṇāṃ caiva kṣatānāmāḍyarogiṇām//  
 
 
 Ca.1.14.19
                             durbalātiviśuṣkāṇāmupakṣīṇaujasāṃ tathā/  
 bhiṣak taimirikāṇāṃ ca na svedamavatārayet//  
 
 
 Ca.1.14.20  pratiśyāye ca kāse ca
                            hikkāśvāseṣvalāghave/  
 karṇamanyāśiraḥśūle svarabhede galagrahe//  
 
 
 Ca.1.14.21
                             arditaikāṅgasarvāṅgapakṣāghāte vināmake/  
 koṣṭhānāhavibandheṣu mūtrāghāte& vijṛmbhake//  
 
 
 Ca.1.14.22
                             pārśvapṛṣṭhakaṭīkukṣisaṃgrahe gṛdhrasīṣu ca/  
 mūtrakṛcchre mahattve ca muṣkayoraṅgamardake//  
 
 
 Ca.1.14.23  pādajānūrujaṅghārtisaṃgrahe
                            śvayathāvapi/  
 khallīṣvāmeṣu śīte ca vepathau vātakaṇṭake//  
 
 
 Ca.1.14.24  saṃkocāyāmaśūleṣu
                            stambhagauravasuptiṣu&/  
 sarvāṅgeṣu vikāreṣu svedanaṃ hitamucyate//  
 
 
 Ca.1.14.25
                             tilamāṣakulatthāmlaghṛtatailāmiṣaudanaiḥ/  
 pāyasaiḥ kṛśarairmāṃsaiḥ piṇḍasvedaṃ prayojayet//  
 
 
 Ca.1.14.26
                             gokharoṣṭravarāhāśvaśakṛdbhiḥ satuṣairyavaiḥ/  
 sikatāpāṃśupāṣāṇakarīṣāyasapūṭakaiḥ//  
 
 
 Ca.1.14.27  ślaiṣmikān svedayet
                            pūrvairvātikān samupācaret/  
 dravyāṇyetāni śasyante yathāsvaṃ prastareṣvapi//  
 
 
 Ca.1.14.28  bhūgṛheṣu ca
                            jentākeṣūṣṇagarbhagṛheṣu ca/  
 vidhūmāṅgāratapteṣu svabhyaktaḥ svidyate sukham//  
 
 
 Ca.1.14.29  grāmyānūpaudakaṃ māṃsaṃ
                            payo bastaśirastathā/  
 &varāhamadhyapittāsṛk snehavattilataṇḍulāḥ//  
 
 
 Ca.1.14.30  ityetāni samutkvāthya
                            nāḍīsvedaṃ prayojayet/  
 &deśakālavibhāgajño yuktyapekṣo bhiṣaktamaḥ//  
 
 
 Ca.1.14.31
                             vāruṇāmṛtakairaṇḍaśigrumūlakasarṣapaiḥ/  
 vāsāvaṃśakarañjārkapatrairaśmantakasya ca//  
 
 
 Ca.1.14.32
                             śobhāñjanakasaireyamālatīsurasārjakaiḥ&/  
 patrairutkvāthya salilaṃ nāḍīsvedaṃ prayojayet//  
 
 
 Ca.1.14.33  bhūtīkapañcamūlābhyāṃ
                            surayā dadhimastunā/  
 mūtrairamlaiśca sasnehairnāḍīsvedaṃ prayojayet//  
 
 
 Ca.1.14.34  eta eva ca niryūhāḥ
                            prayojyā jalakoṣṭhake/  
 svedanārthaṃ ghṛtakṣīratailakoṣṭhāṃśca kārayet//  
 
 
 Ca.1.14.35
                             godhūmaśakalaiścūrṇairyavānāmamlasaṃyutaiḥ/  
 sasnehakiṇvalavaṇairupanāhaḥ praśasyate//  
 
 
 Ca.1.14.36  gandhaiḥ surāyāḥ kiṇvena
                            jīvantyā śatapuṣpayā/  
 umayā kuṣṭhatailābhyāṃ yuktayā copanāhayet//  
 
 
 Ca.1.14.37  carmabhiścopanaddhavyaḥ
                            salomabhirapūtibhiḥ/  
 uṣṇavīryairalābhe tu kauśeyāvikaśāṭakaiḥ//  
 
 
 Ca.1.14.38  rātrau baddhaṃ divā
                            muñcenmuñcedrātrau divā kṛtam/  
 bidāhaparihārārthaṃ, syāt prakarṣastu śītale//  
 
 
 Ca.1.14.39  saṅkaraḥ prastaro nāḍī
                            pariṣeko 'avagāhanam/  
 jentāko 'aśmaghanaḥ karṣūḥ kuṭī bhūḥ kumbhikaiva ca//  
 
 
 Ca.1.14.40  kūpo holāka ityete
                            svedayanti trayodaśa/  
 tān yathāvat pravakṣyāmi sarvānevānupūrvaśaḥ//  
 
 Ca.1.14.41  tatra
                        vastrāntaritairavastrāntaritairvā piṇḍairyathoktairupasvedanaṃ saṅkarasveda
                        iti vidyāt//  
 Ca.1.14.42  śūkaśamīdhānyapulākānāṃ
                        veśavārapāyasakṛśarotkārikādīnāṃ vā prastare
                        kauśeyāvikottarapracchadepañcāṅgulorubūkārkapatrapracchade vā
                        svabhyaktasarvagātrasya śayānasyopasvedanaṃ& prastarasveda iti vidyāt//  
 Ca.1.14.43  svedanadravyāṇāṃ
                        punarmūlaphalapatraśuṅgādīnāṃ mṛgaśakunapiśitaśiraspadādīnāmuṣṇasvabhāvānāṃ
                        vā yathārhamamlalavaṇasnehopasaṃhitānāṃ mūtrakṣīrādīnāṃ vā kumbhyāṃ
                        bāṣpamanudvamantyāmutkvathitānāṃ nāḍyā
                        śareṣīkāvaṃśadalakarañjārkapatrānyatamakṛtayā gajāgrahastasaṃsthānanā
                        vyāmadīrghayā vyāmārdhadīrghayā vā
                        vyāmacaturbhāgāṣṭabhāgamūlāgrapariṇṇāhasrotasā sarvato
                        vātaharapatrasaṃvṛtacchidrayā dvistrirvā vināmitayā
                        vātaharasiddhasnehābhyaktagātro bāṣpamupaharet; bāṣpo hyanṛjugāmī&
                        vihatacaṇḍavegastvacamavidahan sukhaṃ svedayatīti nāḍīsvedaḥ//  
 Ca.1.14.44  vātikottaravātikānāṃ
                        punarmūlādīnāmutkvāthaiḥ sukhoṣṇaiḥ kumbhīrvarṣaṇikāḥ& pranāḍīrvā
                        pūrayitvā yathārhasiddhasnehābhyaktagātraṃ vastrāvacchannaṃ pariṣecayediti
                        pariṣekaḥ//  
 Ca.1.14.45
                         vātaharotkvāthakṣīratailaghṛtapiśitarasoṣṇasalilakoṣṭhakāvagāhastu
                        yathokta evāvagāhaḥ//  
 Ca.1.14.46  atha jentākaṃ cikīrṣurbhūmiṃ
                        parīkṣeta --- tatra pūrvasyāṃ diśyuttarasyāṃ vā guṇavati praśaste bhūmibhāge
                        kṛṣṇamadhuramṛttike suvarṇamṛttike vā parīvāpapuṣkariṇyādīnāṃ
                        jalāśayānāmanyatamasya kūle dakṣiṇe paścime vā sūpatīrthe
                        samasuvibhaktabhūmibhāge saptāṣṭau vā 'aratnīrupakramyodakāt
                        prāṅmukhamudaṅmukhaṃ vā 'abhimukhatīrthaṃ kūṭāgāraṃ kārayet,
                        utsedhavistārataḥ paramaratnīḥ ṣoḍaśa, samantāt suvṛttaṃ
                        mṛtkarmasaṃpannamanekavātāyanam; asya kṛṭāgārasḥyāntaḥ samantato
                        bhittimaratnivistārotsedhāṃ piṇḍikāṃ kārayedākapāṭāt, madhye cāsya
                        kūṭāgārasya catuṣkiṣkumātraṃ puruṣapramāṇaṃ mṛnmayaṃ kandusaṃsthānaṃ
                        bahusūkṣmacchidramaṅgārakoṣṭhakastambhaṃ sapidhānaṃ kārayet; taṃ ca
                        khādirāṇāmāśvakarṇādīnāṃ vā kāṣṭhānāṃ pūrayitvā pradīpayet; sa yadā jānīyāt
                        sādhu dagdhāni kāṣṭhāni gatadhūmānyavataptaṃ ca kevalamagninā tadagnigṛhaṃ
                        svedayogyena coṣmaṇā yuktamiti, tatrainaṃ puruṣaṃ vātaharābhyaktagātraṃ
                        vastrāvacchannaṃ praveśayaṃścainamanuśiṣyāt --- śaumya! praviśa
                        kalyāṇāyārogyāya ceti, praviśya caināṃ piṇḍikāmadhiruhya
                        pārśvāparapārśvābhyāṃ yathāsukhaṃ śayīthāḥ, na ca tvayā
                        svedamūrcchāparītenāpi satā piṇḍikaiṣā vimoktavyā++āprāṇocchvāsāt,
                        bhraśyamāno hyataḥ piṇḍivakāvakāśāddvāramanadhigacchan
                        svedamūrcchāparītatayā sadyaḥ prāṇāñjahyāḥ, tasmāt piṇḍikāmenāṃ na kathaṃ
                        cana muñcethāḥ; tvaṃ yadā jānīyāḥ --- vigatābhiṣyandamātmānaṃ
                        samyakprasrutasvedapicchaṃ sarvasrotovimuktaṃ
                        laghūbhūtamapagatavibandhastambhasuptivedanāgauravamiti, tatastāṃ
                        piṇḍikāmanusaran dvāraṃ prapadyethāḥ, niṣkramya ca na sahasā cakṣuṣoḥ
                        paripālanārthaṃ śītodakamupaspṛśethāḥ, apagatasantāpaklamastu muhūrtāt
                        sukhoṣṇena vāriṇā yathānyāyaṃ pariṣikto 'aśnīyāḥ; iti jentākasvedaḥ//  
 
 Ca.1.14.47  śayānasya pramāṇena
                            ghanāmaśmamayīṃ śilām/  
 tāpayitvā mārutaghnairdārubhiḥ saṃpradīpitaiḥ//  
 
 
 Ca.1.14.48  vyapojjhya sarvānaṅgārān
                            prokṣya caivoṣṇavāriṇā/  
 tāṃ śilāmatha kurvīta kauṣeyāvikasaṃstarām//  
 
 
 Ca.1.14.49  tasyāṃ svabhyaktasarvāṅgaḥ
                            svapan svidyati nā sukham/  
 &kauravājinakauṣeyaprāvārādyaiḥ susaṃvṛtaḥ&//  
 
 
 Ca.1.14.50  ityukto 'aśmaghanasvedaḥ,
                            karṣūsvedaḥ pravakṣyate/  
 khānayecchayanasyādhaḥ karṣūṃ sthānavibhāgavit//  
 
 
 Ca.1.14.51  dīptairadhūmairaṅgāraistāṃ
                            karṣūṃ pūrayettataḥ/  
 tasyāmupari śayyāyāṃ svapan svidyati nā sukham//  
 
 
 Ca.1.14.52  anatyutsedhavistārāṃ
                            vṛttākārāmalocanām/  
 ghanabhittiṃ kuṭīṃ kṛtvā kuṣṭhādyaiḥ saṃpralepayet//  
 
 
 Ca.1.14.53  kuṭīmadhye bhiṣak śayyāṃ
                            svāstīrṇāmupakalpayet/  
 prāvārājinakauśeyakuthakambalagolakaiḥ//  
 
 
 Ca.1.14.54
                             hasantikābhiraṅgārapūrṇābhistāṃ ca sarvaśaḥ/  
 parivāryāntarārohedabhyaktaḥ svidyate sukham//  
 
 
 Ca.1.14.55  ya
                            evāśmaghanasvedavidhirbhūmau sa eva tu/  
 praśastāyāṃ nivātāyāṃ samāyāmupadiśyate//  
 
 
 Ca.1.14.56  kumbhīṃ
                            vātaharakvāthapūrṇāṃ bhūmau nikhānayet/  
 ardhabhāgaṃ tribhāgaṃ vā śayanaṃ tatra copari//  
 
 
 Ca.1.14.57  sthāpayedāsanaṃ vā 'api
                            nātisāndraparicchadam/  
 atha kumbhyāṃ susantaptān prakṣipedayaso guḍān//  
 
 
 Ca.1.14.58  pāṣāṇān voṣmaṇā tena
                            tatsthaḥ svidyati nā sukham/  
 susaṃvṛtāṅgaḥ svabhyaktaḥ snehairanilanāśanaiḥ//  
 
 
 Ca.1.14.59  kūpaṃ śayanavistāraṃ
                            dviguṇaṃ cāpi vedhataḥ/  
 deśe nivāte śaste ca kuryādantaḥsumārjitam//  
 
 
 Ca.1.14.60  hastyaśvagokharoṣṭrāṇāṃ
                            karīṣairdagdhapūrite/  
 svavacchannaḥ susaṃstīrṇe 'abhyaktaḥ svidyati nā sukham//  
 
 
 Ca.1.14.61  dhītīkāṃ& tu karīṣāṇāṃ
                            yathoktānāṃ pradīpayet/  
 śayanāntaḥpramāṇena śayyāmupari tatra ca//  
 
 
 Ca.1.14.62  sudagdhāyāṃ vidhūmāyāṃ
                            yathoktāmupakalpayet/  
 svavacchannaḥ svapaṃstatrābhyaktaḥ svidyati nā sukham//  
 
 
 Ca.1.14.63  holākasveda ityeṣa sukhaḥ
                            prokto maharṣiṇā/  
 iti trayodaśavidhaḥ svedo 'agniguṇasaṃśrayaḥ//  
 
 
 Ca.1.14.64  vyāyāma uṣṇasadanaṃ
                            guruprāvaraṇaṃ kṣudhā/  
 bahupānaṃ bhayakrodhāvupanāhāhavātapāḥ//  
 
 
 Ca.1.14.65  svedayanti daśaitāni
                            naramagniguṇādṛte/  
 ityukto dvividhaḥ svedaḥ saṃyukto 'agniguṇairna ca//  
 
 
 Ca.1.14.66  ekāṅgasarvāṅgataḥ snigdho
                            rūkṣastathaiva ca/  
 ityetattrividhaṃ dvandvaṃ svedamuddiśya kīrtitam//  
 
 
 Ca.1.14.67  snigdhaḥ svedairupakramyaḥ
                            svinnaḥ pathyāśano bhavet/  
 tadahaḥ svinnagātrastu vyāyāmaṃ varjayennaraḥ//  
 
 
 Ca.1.14.68  tatra ślokāḥ --- svedo
                            yathā kāryakaro hito yebhyaśca yadvidhaḥ/  
 yatra deśe yathā yogyo deśo rakṣyaśca yo yathā//  
 
 
 Ca.1.14.69  svinnātisvinnarūpāṇi
                            tathā 'atisvinnabheṣajam/  
 asvedyāḥ svedayogyāśca svedadravyāṇi kalpanā//  
 
 
 Ca.1.14.70  trayodaśavidhaḥ svedo vinā
                            daśavidho 'agninā/  
 saṃgraheṇa ca ṣaṭ svedāḥ svedādhyāye nidarśitāḥ/  
 Ca.1.14.71  svedādhikāre
                            &yadvācyamuktametanmaharṣiṇā/  
 śiṣyaistu pratipattavyamupadeṣṭā punarvasuḥ//  
 
 ityagniveśakṛte tantre carakapratisaṃskṛte ślokasthāne svedādhyāyo nāma
                        caturdaśo 'adhyāyaḥ//14// 
 
 
                    pañcadaśo 'adhyāyaḥ
                     Ca.1.15.1  athāta upakalpanīyamadhyāyaṃ
                        vyākhyāsyāmaḥ //  
 Ca.1.15.2  iti ha smāha bhagavānātreyaḥ //  
 Ca.1.15.3  iha khalu rājānāṃ ājamātramanyaṃ
                        vā vipuladravyaṃ vamanaṃ virecanaṃ vā pāyayitukāmena bhiṣajā
                        prāgevaiṣadhapānāt saṃbhārā upakalpanīyā bhavanti samyakcaiva hi
                        gacchatyauṣadhe pratibhogārthāḥ, na hi sannikṛṣṭe kāle prādurbhūtāyāmāpadi
                        sataypi krayākraye sukaramāṃśu saṃbharaṇamauṣadhānāṃ yathāvaditi //  
 Ca.1.15.4  evaṃvādinaṃ
                        bhagavantamātreyamagniveśa uvāca nanu bhagavan ādāveva jñānavatā tathā
                        pratividhātavyaṃ yathā prativihite sidhyedevauṣadhamekāntena
                        samyakprayoganimittā hi sarvakarmaṇāṃ siddhiriṣṭā
                        vyāpaccāsamyakprayogānimittā atha samyagasamyak ca samārabdhaṃ karma
                        siddhyaṃti vyāpadyate vā 'aniyamena tulyaṃ bhavati jñānamajñaneneti //  
 Ca.1.15.5  tamuvāca bhagavānātreyaḥ śakyaṃ
                        tathā pratividhātumasmābhirasmadvidharivā 'apyagniveśa yathā prativihite
                        sidhyedevauṣadhamekāntena tacca prayogasauṣṭhavamupadeṣṭuṃ yathāvat nahi
                        kaścidasti ya etadevamupadiṣṭamupadhārayitumutsaheta upadhārya vā tathā
                        pratipattuṃ prayoktuṃ vā; sūkṣmāṇi hi
                        doṣabheṣajadeśakālabalaśarīrāhārasātmyasattvaprakṛtivayasāmavasthānatarāṇi
                        yānyanucintyamānāni vimalavipulabuddherapi buddhimākulīkuryuḥ kiṃ
                        punaralpabuddheḥ tasmādubhayametadyathāvadupadekṣyāmaḥ samyakprayogaṃ
                        cauṣadhānāṃ vyāpannānāṃ ca vyāpatsādhanāni siddhiṣūttarakālam //  
 Ca.1.15.6  idānīṃ tāvat saṃbhārān
                        vividhānapi samāsenopadekṣyāmaḥ tadyathā dṛḍhaṃ nivātaṃ pravātaikaeśaṃ
                        sukhapravicāramanupatyakaṃ dhūmātapajalarajasāmanabhigamanīyamaniṣṭhānāṃ ca
                        śabdasparśarasarūpagandhānāṃ
                        sodapānodūkhalamusalavarcaḥssthānasnānabhūmimahānasaṃ vāstuvidyākuśalaḥ
                        praśastaṃ gṛhameva tāvat pūrvamupakalpayet //  
 Ca.1.15.7  tataḥ
                        śīlaśaucācārānurāgadākṣyaprādakṣiṇyopapannānupacārakuśalān sarvakarmasu
                        paryavadātān
                        sūpaudanapācakasnāpakasaṃvāhakotthāpakasaṃveśakauṣadhāpeṣakāṃśca paricārakān
                        sarvakarmasvapratikūlān tathā
                        gītavāditrollāpakaślokagāthākhyāyiketihāsapurāṇakuśalānabhiprāyajñānanumatāṃśca
                        deśakālavidaḥ pāriṣadyāṃśca tathā
                        lāvakapiñjalaśaśahariṇaiṇakālapucchakamṛgamātṛkorabhrān gāṃ dogdhrīṃ
                        śīlavatīmanāturāṃ jīvadvatsāṃ suprativihitatṛṇaśaraṇapānīyāṃ,
                        pātryācamanīyodakoṣṭhamaṇikaghaṭapiṭharaparyogakumbhīkumbhakuṇḍaśarāvadarvīkaṭodañcanaparipacanamanthānacarmacelasūtrakārpāsorṇādīni
                        ca śayanāsanādīni copanyastabhṛṅgārapratigrāaṇi
                        suprayuktāstaraṇottarapracchadopadhānāni sopāśrayāṇi
                        saṃveśanopaveśanasnehasvedābhyaṅgapradehapariṣekānulepanavamanavirecanāsthāpanānuvāsanaśirovirecanamūtroccārakarmaṇāmupacārasukhāni
                        suprakṣālitopadhānāśca suślakṣṇasvaramadhyamā dṛṣadaḥ, śastrāṇi
                        copakaraṇārthāni dhūmanetraṃ ca bastinetraṃ cottarabastikaṃca kuśahastakaṃ
                        ca tulāṃ ca mānabhāṇḍaṃ ca
                        ghṛtatailavasāmajjakṣaudraphāṇitalavaṇendhanodakamadhusīdhusurāsauvīrakatuṣodakamaireyamedakadadhidadhimaṇḍodasviddhānyāmlamūtrāṇi
                        ca tathā
                        śāliṣaṣṭikamudgamāṣayavatilakulatthabadaramṛdvīkākāśmaryaparūṣakābhayāmalakabibhītakāni
                        nānāvidhāni ca snehasvedopakaraṇāni dravyāṇi
                        tathaivordhvaharānulomikobhayabhāñji
                        saṃgrahanīyadīpanīyapācanīyopaśamanīyavātaharādisamākhyātāni cauṣadhāni;
                        yaccānyadapi kiñcidvyāpadaḥ parisaṃkhyāya pratīkārārthamupakaraṇaṃ vidyāt
                        yaccā pratibhogārthaṃ tattadupakalpayet //  
 Ca.1.15.8  tatastaṃ puruṣaṃ yathoktābhyāṃ
                        snehasvedābhyāṃ yathārhamupapādayet taṃ cedasminnantare mānasaḥ śarīro vā
                        vyādhiḥ kaścittīvrataraḥ sahasā 'abhyāgacchettameya tāvadasyopāvartayituṃ
                        yateta tatastamupāvartya tāvantamevainaṃ kālaṃ tathāvidhenaiva
                        karmaṇopācaret //  
 Ca.1.15.9  tatastaṃ puruṣaṃ
                        snehasvedopapannamanupahatamanasamabhisamīkṣya sukhoṣitaṃ suprajīrṇabhaktaṃ
                        śiraḥsnātamanuliptagātraṃ sragviṇamanupahatavastrasaṃvītaṃ
                        devatāgnidvijaguruvṛddhavaidyānarcitavantamiṣṭe nakṣatratithikaraṇamuhūrte
                        kārayitvā brāhmaṇān svastivācanaṃ prayuktābhirāśīrbhirabhimantritāṃ
                        madhumadhukasaindhavaphāṇitopahitāṃ madanaphalakaṣāyamātrāṃ pāyayet //  
 Ca.1.15.10  madanaphalakaṣāyamātrāpramāṇaṃ
                        tu khalu sarvasaṃśodhanamātrāpramāṇāni ca pratipuruṣamapekṣitavyāni bhavanti
                        yāvaddhi yasya saṃśodhanaṃ pītaṃ vaikārikadoṣaharaṇāyopapadyate na
                        cātiyogāyogāya tāvadasya mātrāpramāṇaṃ veditavyaṃ bhavati //  
 Ca.1.15.11  pītavantaṃ tu khalvenaṃ
                        muhūrtamanukāṃkṣeta tasya yadā jānīyāt svedaprādurbhāveṇa doṣaṃ
                        pravilayanamāpadyamānaṃ lomaharṣeṇa ca sthānebhyaḥ pracalitaṃ
                        kukṣisamādhmāpanena ca kukṣimanugataṃ hṛllāsāsyasravaṇābhyāmapi
                        cordhvamukhībhūtām athāsmai jānusamamasaṃabādhaṃ
                        suprayuktāstaraṇottarapracchadopadhānaṃ sopāśrayamāsanamupaveṣṭuṃ prayacchet
                        pratigrahāṃścopacārayet lālāṭapratigrahe pārśvopagrahaṇe nābhiprapīḍane
                        pṛṣṭhonmardane cānapatrapaṇīyāḥ suhṛdo 'anumatāḥ prayateran //  
 Ca.1.15.12  athainamanuśiṣyāt
                        vivṛtoṣṭhatālukaṇṭho nātimahatā vyāyāmena vegānudīrṇānudīrayan
                        kiñcidavanamya grīvāmūrdhvaśarīramupavegamapravṛttān pravartayan
                        suparilikhitanakhābhyāmaṅgulibhyāmutpalakumudasaugandhikanālairvā
                        kaṇṭhamabhispṛśan sukhaṃ pravartayasveti sa tathāvidhaṃ kuryāt tato 'asya
                        vegān pratigrahagatānavekṣetāvahitaḥ vegaviśeṣadarśanāddhi kuśalo
                        yogāyogātiyogaviśeṣānupalabheta vegaviśeṣānupalabheta vegaviśeṣadarśī punaḥ
                        kṛtyaṃ yathārhamavabudhyeta lakṣaṇena tasmādvegānavekṣetāvahitaḥ //  
 Ca.1.15.13
                         tatrāmūnyayogayogātiyogaviśeṣajñānāni bhavanti tadyathā apravṛttiḥ
                        kutaścit kevalasya vā 'apyauṣadhasya vibhraṃśo vibandho vegānāmayogalakṣaṇāni
                        bhavanti kāle pravṛttiranatimahatī vyathā yathākramaṃ doṣaharaṇaṃ svayaṃ
                        cāvasthānamiti yogalakṣaṇāni bhavanti yogena tu doṣapramāṇaviśeṣeṇa
                        tīkṣṇamṛdumadhyavibhāgo jñeyaḥ yogādhikyena tu
                        phenilaraktācandrikopagamanamityatiyogalakṣaṇāni bhavanti /  
 tatrātiyogāyoganimittānimānupadravān vidyāt ādhmānaṃ parikartikā parisrāvo
                        hṛdayogasaraṇamaṅgagraho jīvādānaṃ vibhraṃśaḥ stambhaḥ klamaścetyupadravāḥ
                        //  
 Ca.1.15.14  yogena tu khalvenaṃ
                        charditavantamabhisamīkṣya suprakṣālitapāṇipādāsyaṃ muhūrtamāśvāsya
                        snaihikavairecanikopaśamanīyānāṃ dhūmānāmanyatamaṃ sāmarthyataḥ pāyayitvā
                        punarevodakamupasparśayet //  
 Ca.1.15.15  upaspṛṣṭodakaṃ cainaṃ
                        nivātamāgāramanupraveśya saṃveśya cānuśiṣyāt
                        uccairbhāsyamatyāśanamatisthānamaticaṅgkramaṇaṃ
                        krodhaśokahimātapāvaśyāyātipravātān yānayānaṃ grāmyadharmamasvapanaṃ niśi
                        divā svapnaṃ
                        viruddhājīrṇāsātmyākālapramitātihīnaguruviṣamabhojanavegasandhāraṇodīraṇamiti
                        bhāvānetānmanasā 'apyasevamānaḥ sarvamaho gamayasvetei /  
 sa tathā kuryāt //  
 Ca.1.15.16  athainaṃ sāyāhne pare vā 'ahni
                        sukhodakapariṣiktaṃ purāṇānāṃ lohitaśālitaṇḍulānāṃ svavaklinnāṃ maṇḍapūrvāṃ
                        sukhoṣṇāṃ yavāgūṃ pāyayedagnibalamabhisamīkṣya evaṃ dvitīye tṛtīye cānnakāle
                        caturthe tvannakāle tathāvidhānāmeva śālitaṇḍulānāmutsvinnāṃ
                        vilepīmuṣṇodakadvitīyāmasnehalavaṇāmalpasnehalavaṇāṃ vā bhojayet evaṃ
                        pañcame ṣaṣṭhe cānnakāle saptame tvannakāle tathāvidhānāmeva śālīnāṃ
                        dviprasṛtaṃ susvinnamodanamuṣṇodakānupānaṃ tanunā tanusnehalavaṇopapannena
                        mudgayūṣeṇa bhojayet, evamaṣṭame navame cānnakāle daśame tvannakāle
                        lāvakapiñjalādīnāmanyatamasya māṃsarasenaudakalāvaṇikena nātisāravatā
                        bhojayedusṇodakānupānam evamekādaśe dvādaśe cānnakāle ata ūrdhvamannaguṇān
                        krameṇopabhuñjānaḥ saptarātreṇa prakṛtibhojanamāgacchet //  
 Ca.1.15.17  athainaṃ punareva
                        snehasvedābhyāmupapādyānupahatmanasamabhisamīkṣya sukhoṣitaṃ
                        suprajīrṇabhaktaṃ kṛtahomabalimaṅgalajapaprāyaścittamiṣṭe
                        tithinakṣatrakaraṇamuhūrte brāhmaṇān svasti vācayitvā trivṛtkalkamakṣamātraṃ
                        yathārhāloḍanaprativinītaṃ pāyayet prasamīkṣya
                        doṣabheṣajadeśakālabalaśarīrāhārasātmyasattvaprakṛtivayasāmavasthāntarāṇi
                        vikārāṃśca samyak viriktaṃ cainaṃ vamanoktena dhūmavarjena
                        vidhinopapādayedābalavarṇaprakṛtilābhāt, balavarṇopapannaṃ
                        cainamanupahatamanasamabhisamīkṣya sukhoṣitaṃ suprajīrṇabhaktaṃ
                        śiraḥsnātamanuliptagātraṃ
                        sragviṇamanupahatavasgrasaṃvītamanurūpālaṅkārālaṅkṛtaṃ suhṛdyāṃ darśayitvā
                        jñātīnāṃ darśayet athainaṃ kāmeṣvavasṛjet //  
 Ca.1.15.18  bhavanti cātra 
 
 Ca.1.15.18ab  anena vidhinā rājā
                            rājamātro 'athavā punaḥ /  
 Ca.1.15.18cd  yasya vā vipulaṃ
                            dravyaṃ sa saṃśodhanamarhati //  
 
 
 Ca.1.15.19ab  daridrastvāpadaṃ prāpya
                            prāptakālaṃ viśodhanam /  
 Ca.1.15.19cd  pibet kāmamasaṃbhṛtya
                            saṃbhārānapi durlabhān //  
 
 
 Ca.1.15.20ab  na hi sarvamanuṣyāṇāṃ
                            santi sarve paricchadāḥ /  
 Ca.1.15.20cd  na ca rogā na bādhante
                            daridrānapi dāruṇāḥ //  
 
 
 Ca.1.15.21ab  yadyacchakyaṃ manuṣyeṇa
                            kartumauṣadhamāpadi /  
 Ca.1.15.21cd  tattat sevyaṃ
                            yathāśakti vasanānyaśanāni ca //  
 
 
 Ca.1.15.22ab  malāpahaṃ rogaharaṃ
                            balavarṇaprasādanam /  
 Ca.1.15.22cd  pītvā saṃśodhanaṃ
                            samyagāyuṣā yujyate ciram //  
 
 
 Ca.1.15.23  tatra ślokāḥ 
 Ca.1.15.23ab  īśvarāṇāṃ vasumatāṃ
                            vamanaṃ savirecanam /  
 Ca.1.15.23cd  saṃbhārā ye yadarthaṃ
                            ca samānīya prayojayet //  
 
 
 Ca.1.15.24ab  yathā prayojyā mātrā yā
                            yadayogasya lakṣaṇam /  
 Ca.1.15.24cd  yogātiyogayoryacca doṣā
                            ye cāpyupadravāḥ //  
 
 
 Ca.1.15.25ab  yadasevyaṃ viśuddhena
                            yaśca saṃsarjanakramaḥ /  
 Ca.1.15.25cd  tat sarvaṃ
                            kalpanādhyāye vyājahāra punarvasuḥ //  
 
 ityagniveśakṛte tantre carakapratisaṃskṛte ślokasthāne upakalpanīyo
                        nāma pañcadaśo 'adhyāyaḥ // 
 
 
                    ṣoḍaśo 'adhyāyaḥ
                     Ca.1.16.1  athātaścikitsāprābhṛtīyamadhyāyaṃ
                        vyākhyāsyāmaḥ //  
 Ca.1.16.2  iti ha smāha bhagavānātreyaḥ //  
 
 Ca.1.16.3ab  cikisāprābhṛto dhīmān
                            śāstravān karmatatparaḥ /  
 Ca.1.16.3cd  naraṃ virecayati yaṃ sa
                            yogāt sukhamaśnute //  
 
 
 Ca.1.16.4ab  yaṃ vaidyamānī tvavudho
                            virecayati mānavam /  
 Ca.1.16.4cd  so 'atiyogādayogācca
                            mānavo duḥkhamaśnute //  
 
 
 Ca.1.16.5ab  daurbalyaṃ lāghavaṃ
                            glānirvyādhīnāmaṇutā ruciḥ /  
 Ca.1.16.5cd  hṛdvarṇaśuddhiḥ kṣuttṛṣṇā
                            kāle vegapravartanam //  
 
 
 Ca.1.16.6ab
                             buddhīndriyamanaḥśuddhirmārutasyānulomatā /  
 Ca.1.16.6cd  samyagviriktaliṅgāni
                            kāyāgneścānuvartanam //  
 
 
 Ca.1.16.7ab  ṣṭhīvanaṃ
                            hṛdayāśuddhirutkleśaḥ śleṣmapittayoḥ /  
 Ca.1.16.7cd
                             ādhmānamaruciśchirdiradaurbalyamalāghavam //  
 
 
 Ca.1.16.8ab  jaṅghorusadanaṃ tandrā
                            staimityaṃ pīnasāgamaḥ /  
 Ca.1.16.8cd  lakṣaṇānyaviriktānāṃ
                            mārutasya ca nigrahaḥ //  
 
 
 Ca.1.16.9ab
                             viṭpittakaphavātānāmāgatānāṃ yathākramam /  
 Ca.1.16.9cd  paraṃ sravati yadraktaṃ
                            medomāṃsodakopamam //  
 
 
 Ca.1.16.10ab  niḥśleṣmapittamudakaṃ
                            śoṇitaṃ kṛṣṇameva vā /  
 Ca.1.16.10cd  tṛṣyato mārutārtasya
                            so 'atiyogaḥ pramuhyataḥ //  
 
 
 Ca.1.16.11ab  vamane 'atikṛte
                            liṅgānyetānyeva bhavanti hi /  
 Ca.1.16.11cd  ūrdhvagā vātarogāśca
                            vāggrahaścādhiko bhavet //  
 
 
 Ca.1.16.12ab  cikitsāprābhṛtaṃ
                            tasmādupeyāccharaṇaṃ naraḥ /  
 Ca.1.16.12cd  yuñjyād ya
                            enamatyantamāyuṣā ca sukhena ca //  
 
 
 Ca.1.16.13ab  avipāko 'aruciḥ
                            sthaulyaṃ pāṇḍutā gauravaṃ klamaḥ /  
 Ca.1.16.13cd  piḍakākoṭhakaṇḍūnāṃ
                            saṃbhavo 'aratireva ca //  
 
 
 Ca.1.16.14ab  ālasyaśramadaurbalyaṃ
                            daurgandhyamavasādakaḥ /  
 Ca.1.16.14cd  śleṣmapittasamutkleśo
                            nidrānāśo 'atinidratā //  
 
 
 Ca.1.16.15ab  tandrā
                            klaibyamabuddhitvamaśastasvapnadarśanam /  
 Ca.1.16.15cd  balavarṇapraṇāśaśca
                            tṛṣyato bṛṃhaṇairapi //  
 
 
 Ca.1.16.16ab  bahudoṣasya liṅgāni
                            tasmai saṃśodhanaṃ hitam /  
 Ca.1.16.16cd  ūrdhvaṃ caivānulomaṃ ca
                            yathādoṣaṃ yathābalam //  
 
 
 Ca.1.16.17ab  evaṃ viśuddhakoṣṭhasya
                            kāyāgnirabhivardhate /  
 Ca.1.16.17cd  vyādhayaścopaśāmyanti
                            prakṛtiścānuvartate //  
 
 
 Ca.1.16.18ab  indriyāṇi
                            manobuddhirvarṇaścāsya prasīdati /  
 Ca.1.16.18cd  balaṃ puṣṭirapatyaṃ ca
                            vṛṣatā cāsya jāyate //  
 
 
 Ca.1.16.19ab  jarāṃ kṛcchreṇa labhate
                            ciraṃ jīvatyanāmayaḥ /  
 Ca.1.16.19cd  tasmāt saṃśodhanaṃ kāle
                            yuktiyuktaṃ pibennaraḥ //  
 
 
 Ca.1.16.20ab  doṣāḥ kadācit kupyanti
                            jitā laṅghanapācanaiḥ /  
 Ca.1.16.20cd  jitāḥ saṃśodhanairye tu
                            na teṣāṃ punarudbhavaḥ //  
 
 
 Ca.1.16.21ab  doṣāṇāṃ ca drumāṇāṃ ca
                            mūle 'anupahate sati /  
 Ca.1.16.21cd  rogāṇāṃ prasavānāṃ
                            gatānāmāgatirdhruvā //  
 
 
 Ca.1.16.22ab  bheṣajakṣapitte
                            pathyamāhāraireva bṛṃhaṇam /  
 Ca.1.16.22cd
                             ghṛtamāṃsarasakṣīrahṛdyayūṣopasaṃhitaiḥ //  
 
 
 Ca.1.16.23ab  abhyaṅgotsādanaiḥ
                            snānairnirūhaiḥ sānuvāsanaiḥ /  
 Ca.1.16.23cd  tathā sa labhate śarma
                            yujyate cāyuṣā ciram //  
 
 
 Ca.1.16.24ab  atiyogānubaddhānāṃ
                            sarpiḥpānaṃ praśasyate /  
 Ca.1.16.24cd  tailaṃ madhurakaiḥ
                            siddhamathavā 'apyanuvāsanam //  
 
 
 Ca.1.16.25ab  yasya tvayogastaṃ
                            snigdhaṃ punaḥ saṃśodhayennaram /  
 Ca.1.16.25cd  mātrākālabalāpekṣī
                            smaran pūrvamanukramam //  
 
 
 Ca.1.16.26ab  snehane svedane śuddhau
                            rogāḥ saṃsarjane ca ye /  
 Ca.1.16.26cd  jāyante 'amārgavihite
                            teṣāṃ siddhiṣu sādhanam //  
 
 
 Ca.1.16.27ab  jāyante
                            hetuvaiṣamyādviṣamā dehadhātavaḥ /  
 Ca.1.16.27cd  hetusāmyāt samāsteṣāṃ
                            svabhāvoparamaḥ sadā //  
 
 
 Ca.1.16.28ab  pravṛttiheturbhāvānāṃ
                            na nirodhe 'asti kāraṇam /  
 Ca.1.16.28cd  kecittatrāpi manyante
                            hetuṃ hetoravartanam //  
 
 
 Ca.1.16.29ab
                             evamuktārthamācāryamagniveśo 'abhyabhāṣata /  
 Ca.1.16.29cd  svabhāvoparame karma
                            cikitsārpābhṛtasya kim //  
 
 
 Ca.1.16.30ab  bheṣajairviṣamān dhātūn
                            kān samīkurute bhiṣak /  
 Ca.1.16.30cd  kā vā cikitsā bhagavan
                            kimarthaṃ vā prayujyate //  
 
 
 Ca.1.16.31ab  ticchiṣyavacanaṃ śrutvā
                            vyājahāra punarvasuḥ /  
 Ca.1.16.31cd  śrūyatāmatra yā somya
                            yuktirdṛṣṭā maharṣibhiḥ //  
 
 
 Ca.1.16.32ab  na
                            nāśakāraṇābhāvādbhāvānāṃ nāśakāraṇam /  
 Ca.1.16.32cd  jñāyate nityagasyeva
                            kālasyātyayakāraṇam //  
 
 
 Ca.1.16.33ab  śīghragatvādyathā
                            bhūtastathā bhāvo vipadyate /  
 Ca.1.16.33cd  nirodhe kāraṇaṃ tasya
                            nāsti naivānyathākriyā //  
 
 
 Ca.1.16.34ab  yābhiḥ kriyābhirjāyante
                            śarīre dhātavaḥ samāḥ /  
 Ca.1.16.34cd  sā cikitsā vikārāṇāṃ
                            karma tadbhiṣajāṃ smṛtam //  
 
 
 Ca.1.16.35ab  kathaṃ śarīre dhātūnāṃ
                            vaiṣamyaṃ na bhavediti /  
 Ca.1.16.35cd  samānāṃ cānubandhaḥ
                            syādityarthaṃ kriyate kriyā //  
 
 
 Ca.1.16.36ab  tyāgādviṣamahetūnāṃ
                            samānāṃ copasevanāt /  
 Ca.1.16.36cd  viṣamā nānubadhnanti
                            jāyante dhātavaḥ samāḥ //  
 
 
 Ca.1.16.37ab  samaistu
                            hetubhiryasmāddhātun saṃjanayet samān /  
 Ca.1.16.37cd
                             cikitsāprābhṛtastasmāddātā dehasukhāyuṣām //  
 
 
 Ca.1.16.38ab  dharmasyārthasya
                            kāmasya nṛlokasyobhayasya ca /  
 Ca.1.16.38cd  dātā saṃpadyate vaidyo
                            dānāddehasukhāyuṣām //  
 
 
 Ca.1.16.39  tatra ślokāḥ 
 Ca.1.16.39ab  cikitsāprābhṛtaguṇo
                            doṣo yaścetarāśrayaḥ /  
 Ca.1.16.39cd  yogāyogātiyogānāṃ
                            lakṣaṇaṃ śuddhisaṃśrayam //  
 
 
 Ca.1.16.40ab  bahudoṣasya liṅgāni
                            saṃśodhanaguṇāśca ye /  
 Ca.1.16.40cd  cikitsāsūtramātraṃ ca
                            siddhivyāpatisaṃśrayam //  
 
 
 Ca.1.16.41ab  yā ca yuktiścikitsāyāṃ
                            yaṃ cārthaṃ kurute bhiṣak /  
 Ca.1.16.41cd  cikitsāprābhṛte 'adhyāye
                            tat sarvamavadanmuniḥ //  
 
 ityagniveśakṛte tantre carakapratisaṃskṛte ślokasthāne
                        cikitsāprābhṛtīyo nāma ṣoḍaśo dhyāyaḥ // 
 samāptaḥ kalpanācatuṣkaḥ//4// 
 
 
                    saptadaśo 'adhyāyaḥ/
                     Ca.1.17.1  athātaḥ kiyantaḥśirasīyamadhyāyaṃ
                        vyākhyāsyāmaḥ //  
 Ca.1.17.2  iti ha smāha bhagavānātreyaḥ //  
 
 Ca.1.17.3ab  kiyantaḥ śirasi proktā
                            rogā hṛdi ca dehinām /  
 Ca.1.17.3cd  kati cāpyanilādīnāṃ rogā
                            mānavikalpajāḥ //  
 
 
 Ca.1.17.4ab  kṣayāḥ kati samākhyātāḥ
                            piḍakāḥ kati cānaga /  
 Ca.1.17.4cd  gatiḥ katividhā coktā
                            doṣāṇāṃ doṣasūdana //  
 
 
 Ca.1.17.5ab  hutāśaveśasya
                            vacastacchrutvā gururabravīt /  
 Ca.1.17.5cd  pṛṣṭavānasi yat saumya
                            tanme śṛṇu savistaram //  
 
 
 Ca.1.17.6ab  ḍrṣṭāḥ pañca śirorogāḥ
                            pañcaiva hṛdayāmayāḥ /  
 Ca.1.17.6cd  vyādhīnāṃ dvyadhikā
                            ṣaṣṭirdoṣamānavikalpajā //  
 
 
 Ca.1.17.7ab  daśāṣṭau ca kṣayāḥ sapta
                            piḍakā mādhumehikāḥ /  
 Ca.1.17.7cd  doṣāṇāṃ trividhā coktā
                            gatirvistarataḥ śṛṇu //  
 
 
 Ca.1.17.8ab
                             saṃdhāraṇāddivāsvapnādrātrau jāgaraṇānmadāt /  
 Ca.1.17.8cd  uccairbhāṣyādavaśyāyāt
                            prāgvātādatimaithunāt //  
 
 
 Ca.1.17.9ab
                             gandhādasātmyādāghrātādrajodhūmahimātapāt /  
 Ca.1.17.9cd  gurvamlaharitādānādati
                            śītāmbusevanāt //  
 
 
 Ca.1.17.10ab
                             śiro 'abhighātādduṣṭāmādrodanādvāṣpanigrahāt /  
 Ca.1.17.10cd
                             meghāgamānmanastāpāddeśakālaviparyayāt //  
 
 
 Ca.1.17.11ab  vātādayaḥ prakupyanti
                            śirasyasraṃ ca duṣyati /  
 Ca.1.17.11cd  tataḥ śirasi jāyante
                            rogā vividhalakṣaṇāḥ //  
 
 
 Ca.1.17.12ab  prāṇāḥ prāṇabhṛtāṃ
                            yatra śritāḥ sarvendriyāṇi ca /  
 Ca.1.17.12cd  yaduttamāṅgamaṅgānāṃ
                            śirastadabhidhīyate //  
 
 
 Ca.1.17.13ab  ardhāvabhedako vā syāt
                            sarvaṃ vā rujyate śiraḥ /  
 Ca.1.17.13cd
                             pratiśyāmukhanāsākṣikarṇarogaśirobhramāḥ //  
 
 
 Ca.1.17.14ab  arditaṃ śirasaḥ kampo
                            galamanyāhanugrahaḥ /  
 Ca.1.17.14cd  vividhāścāpare rogā
                            vātādikrimisaṃbhavāḥ //  
 
 
 Ca.1.17.15ab  pṛthagdiṣṭāstu ye pañca
                            saṃgrahe paramarṣibhiḥ /  
 Ca.1.17.15cd  śirogadāṃstāṅchṛṇu me
                            yathāsvairhetulakṣaṇaiḥ //  
 
 
 Ca.1.17.16ab
                             uccairbhāṣyātibhāṣyābhyāṃ tīkṣṇapānāt prajāgarāt /  
 Ca.1.17.16cd
                             śītamārutasaṃsparśādvyavāyādveganigrahāt //  
 
 
 Ca.1.17.17ab
                             upavāsādabhīghātādvirekādvamanādati /  
 Ca.1.17.17cd
                             bāṣpaśokabhayatrāsādbhāramārgātikarśanāt //  
 
 
 Ca.1.17.18ab  śirogatāḥ sirā vṛddho
                            vāyurāviśya kupyati /  
 Ca.1.17.18cd  tataḥ śūlaṃ mahattasya
                            vātāt samupajāyate //  
 
 
 Ca.1.17.19ab  nistudyete bhṛśaṃ
                            śaṅkhau ghāṭā saṃbhidyate tathā /  
 Ca.1.17.19cd  sabhrūmadhyaṃ lalāṭaṃ
                            ca tapatīvātivedanam //  
 
 
 Ca.1.17.20ab  vadhyete svanataḥ
                            śrotre niṣkṛṣyete ivākṣiṇī /  
 Ca.1.17.20cd  ghūrṇatīva śiraḥ sarvaṃ
                            saṃdhibhya iva mucyate //  
 
 
 Ca.1.17.21ab  sphuratyati sirājālaṃ
                            stabhyate ca śirodharā /  
 Ca.1.17.21cd  snigdhoṣṇamupaśete ca
                            śiroroge 'anilātmake //  
 
 
 Ca.1.17.22ab
                             kaṭvamlalavaṇakṣāramadyakrodhātapānalaiḥ /  
 Ca.1.17.22cd  pittaṃ śirasi saṃduṣṭaṃ
                            śirorogāya kalpate //  
 
 
 Ca.1.17.23ab  dahyate rujyate tena
                            śiraḥ śītaṃ suṣūyate /  
 Ca.1.17.23cd  dahyate cakṣuṣī tṛṣṇā
                            bhramaḥ svedaśca jāyate //  
 
 
 Ca.1.17.24ab  āsyāsukhaiḥ
                            svapnasukhairgurusnigdhātibhojanaiḥ /  
 Ca.1.17.24cd  ślṣmā śirasi saṃduṣṭaḥ
                            śirorogāya kalpate //  
 
 
 Ca.1.17.25ab  śiro mandarūjaṃ tena
                            suptaṃ stimitabhārikam /  
 Ca.1.17.25cd  bhavatyutpadyate tandrā
                            tathā+ālasyamarocakaḥ //  
 
 
 Ca.1.17.26ab  vātācchūlaṃ bhramaḥ
                            kampaḥ pittāddāho madastṛṣā /  
 Ca.1.17.26cd  kaphādgurutvaṃ tandrā
                            ca śiroroge tridoṣaje //  
 
 
 Ca.1.17.27ab
                             tilakṣīraguḍājīrṇapūtisaṅkīrṇabhojanāt /  
 Ca.1.17.27cd  kledo 'asṛkkaphamāṃsānāṃ
                            doṣalasyopajāyate //  
 
 
 Ca.1.17.28ab  tataḥ śirasi saṃkledāt
                            krimayaḥ pāpakarmaṇaḥ /  
 Ca.1.17.28cd  janayanti śirorogaṃ
                            jāta bībhatsalakṣaṇam //  
 
 
 Ca.1.17.29ab
                             vyadhacchedarujākaṇḍūśophadaurgatyaduḥkhitam /  
 Ca.1.17.29cd  krimirogāturaṃ vidyāt
                            krimīṇāṃ darśanena ca //  
 
 
 Ca.1.17.30ab
                             śokopavāsavyāyāmarūkṣaśuṣkālpabhojanaiḥ /  
 Ca.1.17.30cd  vāyurāviśya hṛdayaṃ
                            janayatyuttamāṃ rujam //  
 
 
 Ca.1.17.31ab  vepathurveṣṭanaṃ
                            stambhaḥ pramohaḥ śūnyatā daraḥ /  
 Ca.1.17.31cd  hṛdi vātāture rūpaṃ
                            jīrṇe cātyarthavedanā //  
 
 
 Ca.1.17.32ab
                             uṣṇāmlalavaṇakṣārakaṭukājīrṇabhojanaiḥ /  
 Ca.1.17.32cd  madyakrodhātapaiścāśu
                            hṛdi pittaṃ prakupyati //  
 
 
 Ca.1.17.33ab  hṛddāhastiktatā vaktre
                            tiktāmlodgiraṇaṃ klamaḥ /  
 Ca.1.17.33cd  tṛṣṇā mūrcchā bhramaḥ
                            svedaḥ pittahṛdrogakāraṇam //  
 
 
 Ca.1.17.34ab  atyādānaṃ
                            gurusnigdhamacintanamaceṣṭanam /  
 Ca.1.17.34cd  nidrāsukhaṃ
                            cābhyadhikaṃ kaphahṛdrogakāraṇam //  
 
 
 Ca.1.17.35ab  hṛdayaṃ kaphahdroge
                            suptaṃ stimitabhārikam /  
 Ca.1.17.35cd  tandrāruciparītasya
                            bhavatyaśmāvṛtaṃ yathā //  
 
 
 Ca.1.17.36ab
                             hetulakṣaṇasaṃsargāducyate sānnipātikaḥ /  
 Ca.1.17.36  (hṛdrogaḥ
                            kaṣṭadaḥkaṣṭasādhya ukto maharṣibhiḥ //) 
 
 
 Ca.1.17.36cd  tridoṣaje tu hṛdroge yo
                            durātmā niṣevate //  
 
 
 Ca.1.17.37ab  tilakṣīraguḍādīni
                            granthistasyopajāyate /  
 Ca.1.17.37cd  marmaikadeśe saṃkledaṃ
                            rasaścāsyopagacchati //  
 
 
 Ca.1.17.38ab  saṃkledāt krimayaścāsya
                            bhavantyupahatātmanaḥ /  
 Ca.1.17.38cd  marmaikadeśe te jātāḥ
                            sarpanto bhakṣayanti ca //  
 
 
 Ca.1.17.39ab  tudyamānaṃ sa hṛdayaṃ
                            sūcībhiriva manyate /  
 Ca.1.17.39cd  chidyamānaṃ yathā
                            śastrairjātakaṇḍūṃ mahārujam //  
 
 
 Ca.1.17.40ab  hṛdrogaṃ krimijaṃ
                            tvetairliṅgairbuddhvā sudāruṇam /  
 Ca.1.17.40cd  tvareta jetuṃ taṃ
                            vidvān vikāraṃ śīghrakāriṇam //  
 
 
 Ca.1.17.41ab  dvyulbaṇaikolbaṇaiḥ ṣaṭ
                            syurhīnamadhyādhikaiśca ṣaṭ /  
 Ca.1.17.41cd  samaiścaiko vikārāste
                            sannipātāstrayodaśa //  
 
 
 Ca.1.17.42ab  saṃsarge nava ṣaṭ
                            tebhya ekavṛddhyā samaistrayaḥ /  
 Ca.1.17.42cd  pṛthak trayaśca
                            tairvṛddhairvyādhayaḥ pañcaviṃśatiḥ //  
 
 
 Ca.1.17.43ab  yathā vṛddhaistathā
                            kṣīṇairdoṣaiḥ syuḥ pañcaviṃśatiḥ /  
 Ca.1.17.43cd  vṛddhikṣayakṛtaścānyo
                            vikalpa upadekṣyate //  
 
 
 Ca.1.17.44ab  vṛddhirekasya samatā
                            caikasyaikasya saṃkṣayaḥ /  
 Ca.1.17.44cd  dvandvavṛddhiḥ
                            kṣayaścaikasyaikavṛddhirdvayoḥ kṣayaḥ //  
 
 
 Ca.1.17.45ab  prakṛtisthaṃ yadā
                            pittaṃ mārutaḥ śleṣmaṇaḥ kṣaye /  
 Ca.1.17.45cd  sthānādādāya gātreṣu
                            yatra yatra visarpati //  
 
 
 Ca.1.17.46ab  tadā bhedaśca dāhaśca
                            tatra tatrānavasthitaḥ /  
 Ca.1.17.46cd  gātradeśe bhavatyasya
                            śramo daurbalyameva ca //  
 
 
 Ca.1.17.47ab  prakṛtisthaṃ kaphaṃ
                            vāyuḥ kṣīṇe pitte yadā balī /  
 Ca.1.17.47cd  karṣet kuryāttadā śūlaṃ
                            saśaityastambhagauravam //  
 
 
 Ca.1.17.48ab  yada 'anilaṃ prakṛtigaṃ
                            pittaṃ kaphaparikṣaye /  
 Ca.1.17.48cd  saṃruṇaddhi tadā dāhā
                            śūlaṃ cāsyopajāyate //  
 
 
 Ca.1.17.49ab  śleṣmāṇaṃ hi samaṃ
                            pittaṃ yadā vātaparikṣaye /  
 Ca.1.17.49cd  sannirundhyāttadā
                            kuryāt satandrāgauravaṃ jvaram //  
 
 
 Ca.1.17.50ab  pravṛddho hi yadā
                            śleṣmā pitte kṣīṇe samīraṇam /  
 Ca.1.17.50cd  rundhyāttadā prakurvīta
                            śītakaṃ gauravaṃ rujam //  
 
 
 Ca.1.17.51ab  samīraṇe parikṣīṇe
                            kaphaḥ pittaṃ samatvagam /  
 Ca.1.17.51cd  kurvīta sannirundhāno
                            mṛdvagnitvaṃ śirograham //  
 
 
 Ca.1.17.52ab  nidrāṃ tandrām pralāpaṃ
                            ca hṛdrogaṃ gātragauravam /  
 Ca.1.17.52cd  nakhādīnāṃ ca pītatvaṃ
                            ṣṭhīvanaṃ kaphapittayoḥ //  
 
 
 Ca.1.17.53ab  hīnavātasya tu śleṣmā
                            pittena sahitaścaran /  
 Ca.1.17.53cd  karotyarocakāpākau
                            sadanaṃ gauravaṃ tathā //  
 
 
 Ca.1.17.54ab  hṛllāsamāsyasravaṇaṃ
                            pāṇḍutāṃ dūyanaṃ madam /  
 Ca.1.17.54cd  virekasya ca vaiṣamyaṃ
                            vaiṣamyamanalasya ca //  
 
 
 Ca.1.17.55ab  hīnapittasya tu śleṣmā
                            mārutenopasaṃhitaḥ /  
 Ca.1.17.55cd  stambhaṃ śaityaṃ ca
                            todaṃ ca janayatyanavasthitam //  
 
 
 Ca.1.17.56ab  gauravaṃ
                            mṛdutāmagnerbhaktāśraddhāṃ pravepanam /  
 Ca.1.17.56cd  nakhādīnāṃ ca śuklatvaṃ
                            gātrapāruṣyameva ca //  
 
 
 Ca.1.17.57ab  mārutastu kaphe hīne
                            pittaṃ ca kupitaṃ dvayam /  
 Ca.1.17.57cd  karoti yāni liṅgāni
                            śṛṇu tāni samāsataḥ //  
 
 
 Ca.1.17.58ab  bhramamudveṣṭanaṃ todaṃ
                            dāhaṃ sphuṭanavepane /  
 Ca.1.17.58cd  aṅgamardaṃ parīśoṣaṃ
                            dūyanaṃ dhūpanaṃ tathā //  
 
 
 Ca.1.17.59ab  vātapittakṣaye śleṣmā
                            srotāṃsyapidadhadbhṛśam /  
 Ca.1.17.59cd  ceṣṭāpraṇāśaṃ mūrcchāṃ
                            ca vāksaṅgaṃ ca karoti hi //  
 
 
 Ca.1.17.60ab  vātaśleṣmakṣaye pittaṃ
                            dehaujaḥ sraṃsayaccaret /  
 Ca.1.17.60cd  glānimindriyadaurbalyaṃ
                            tṛṣṇāṃ mūrcchāṃ kriyākṣayam //  
 
 
 Ca.1.17.61ab  pittaśelṣmakṣaye
                            vāyurmarmāṇyatinipīḍayan /  
 Ca.1.17.61cd  praṇāśayati saṃjñāṃ ca
                            vepayatyathavā naram //  
 
 
 Ca.1.17.62ab  doṣāḥ pravṛddhāḥ svaṃ
                            liṅgaṃ darśayanti yathābalam /  
 Ca.1.17.62cd  kṣīṇā jahati liṅgaṃ
                            svaṃ samāḥ svaṃ karma kurvate //  
 
 
 Ca.1.17.63ab  vātādīnāṃ rasādīnāṃ
                            malānāmojasastathā /  
 Ca.1.17.63cd
                             kṣayāstatrānilādīnāmuktaṃ saṃkṣīṇalakṣaṇam //  
 
 
 Ca.1.17.64ab  ghaṭṭate sahate śabdaṃ
                            noccairdravati śūlyate /  
 Ca.1.17.64cd  hṛdayaṃ tāmyati
                            svalpaceṣṭasyāpi rasakṣaye //  
 
 
 Ca.1.17.65ab  puruṣā sphuṭitā mlānā
                            tvagrūkṣā raktasaṃkṣaye /  
 Ca.1.17.65cd  māṃsakṣaye viśeṣeṇa
                            sphiggrīvodaraśuṣkatā //  
 
 
 Ca.1.17.66ab  sandhīnāṃ sphuṭanaṃ
                            glānirakṣṇorāyāsa eva ca /  
 Ca.1.17.66cd  lakṣaṇaṃ medasi kṣīṇe
                            tanutvaṃ codarasya ca //  
 
 
 Ca.1.17.67ab
                             keśalomanakhaśmaśrudvijaprapatanaṃ śramaḥ /  
 Ca.1.17.67cd  jñeyamasthikṣaye liṅgaṃ
                            sandhiśaithilyameva ca //  
 
 
 Ca.1.17.68ab  śīryanta iva cāsthīni
                            durbalāni laghūni ca /  
 Ca.1.17.68cd  pratataṃ vātarogīṇi
                            kṣīṇe majjani dehinām //  
 
 
 Ca.1.17.69ab  daurbalyaṃ mukhaśoṣaśca
                            pāṇḍutvaṃ sadanaṃ śramaḥ /  
 Ca.1.17.69cd  klaibyaṃ
                            śukrāvisargaśca kṣīṇaśukrasya lakṣaṇam //  
 
 
 Ca.1.17.70ab  kṣīṇe śakṛti cāntrāṇi
                            pīḍayanniva mārutah /  
 Ca.1.17.70cd  rūkṣasyonnamayan kukṣīṃ
                            tiryagūrdhvaṃ ca gacchati //  
 
 
 Ca.1.17.71ab  mūtrakṣaye mūtrakṛchraṃ
                            mūtravaivarṇyameva ca /  
 Ca.1.17.71cd  pīāsā bādhate cāsya
                            mukhaṃ ca pariśuṣyati //  
 
 
 Ca.1.17.72ab  malāyanāni cānyāni
                            śūnyāni ca laghūni ca /  
 Ca.1.17.72cd  viśuṣkāṇi ca lakṣyante
                            yathāsvaṃ malasaṃkṣaye //  
 
 
 Ca.1.17.73ab  bibheti
                            durbalo 'abhīkṣṇaṃ dhyāyati vyathitendriyaḥ /  
 Ca.1.17.73cd  duśchāyo durmanā rūkṣaḥ
                            kṣāmaścaivaujasaḥ kṣaye //  
 
 
 Ca.1.17.74ab  hṛdi tiṣṭhati
                            yacchuddhaṃ raktamīṣatsapītakam /  
 Ca.1.17.74cd  ojaḥ śarīre saṃkhyātaṃ
                            tannāśānnā vinaśyati //  
 
 
 Ca.1.17.75ab  prathamaṃ jāyate hyojaḥ
                            śarīre 'asmiñcharīriṇām /  
 Ca.1.17.75cd  sarpirvarṇaṃ madhurasaṃ
                            lājagandhi prajāyate //  
 
 
 Ca.1.17.75.1ab  (bhramaraiḥ
                            phalapuṣpebhyo yathā sdaṃbhiryate madhu /)  
 Ca.1.17.75.1cd  (tadvadojaḥ
                            svakarmabhyo guṇaiḥ saṃbhriyate nṛṇām //)  
 
 
 Ca.1.17.76ab  vyāyāmo 'anaśanaṃ cintā
                            rūkṣālpapramitāśanam /  
 Ca.1.17.76cd  vātātapau bhayaṃ śoko
                            rūkṣapānaṃ prajāgaraḥ //  
 
 
 Ca.1.17.77ab  kaphaśoṇitaśukrāṇāṃ
                            malānāṃ cātivartanam /  
 Ca.1.17.77cd  kālo bhūtopaghātaśca
                            jñātavyāḥ kṣayahetavaḥ //  
 
 
 Ca.1.17.78ab
                             gurusnigdhāmlalavaṇānyatimātraṃ samaśnatām /  
 Ca.1.17.78cd  navamannaṃ ca pānaṃ ca
                            nidrāmāsyāsukhāni ca //  
 
 
 Ca.1.17.79ab  tyaktavyāyāmacintānāṃ
                            saṃśodhanamakurvatām/  
 Ca.1.17.79cd  śleṣmā pittaṃ ca
                            medaśca māṃsaṃ cātipravardhate//  
 
 
 Ca.1.17.80ab
                             &tairāvṛtagatirvāyuroja ādāya gacchati/  
 Ca.1.17.80cd  yadā bastiṃ tadā
                            kṛcchro madhumehaḥ pravartate//  
 
 
 Ca.1.17.81ab  sa mārutasya pittasya
                            kaphasya ca muhurmuhuḥ/  
 Ca.1.17.81cd  darśayatyākṛtiṃ gatvā
                            kṣayamāpyāyate punaḥ/  
 Ca.1.17.82ab  upekṣayā 'asya
                            &jāyante piḍakāḥ sapta dāruṇāḥ/  
 Ca.1.17.82cd  māṃsaleṣvavakāśeṣu
                            marmasvapi ca saṃdhiṣu//  
 
 
 Ca.1.17.83ab  śarāvikā kacchapikā
                            jālinī sarṣapī tathā/  
 Ca.1.17.83cd  alajī vinatākhyā ca
                            vidradhī ceti saptamī//  
 
 
 Ca.1.17.84ab  antonnatā madhyanimnā
                            śyāvā kledaruganvitā/  
 Ca.1.17.84cd  śarāvikā syāt piḍakā
                            śarāvākṛtisaṃsthitā//  
 
 
 Ca.1.17.85ab  avagāḍhārtinistodā
                            mahāvāstuparigrahā/  
 Ca.1.17.85cd  ślakṣṇā
                            kacchapapṛṣṭhābhā piḍakā kacchapī matā//  
 
 
 Ca.1.17.86ab  stabdhā sirājālavatī
                            snigdhāsrāvā mahāśayā/  
 Ca.1.17.86cd  rujānistodabahulā
                            sūkṣmacchidrā ca jālinī//  
 
 
 Ca.1.17.87ab  piḍakā
                            nātimahatīkṣiprapākā mahārujā/  
 Ca.1.17.87cd  sarṣapī sarṣapābhābhiḥ
                            piḍakābhiścitā bhavet//  
 
 
 Ca.1.17.88ab  dahati tvacamutthāne
                            tṛṣṇāmohajvarapradā/  
 Ca.1.17.88cd  visarpatyaniśaṃ
                            duḥkhāddahatyagnirivālajī//  
 
 
 Ca.1.17.89ab  avagāḍharujākledā
                            pṛṣṭhe vā 'apyudare 'api vā/  
 Ca.1.17.89cd  mahatī vinatā nīlā
                            piḍakā vinatā matā//  
 
 
 Ca.1.17.90ab  vidradhiṃ
                            dvividhāmāhurbāhyāmābhyantarīṃ tathā/  
 Ca.1.17.90cd  bāhyā
                            tvaksnāyumāṃsotthā kaṇḍarābhā mahārujā//  
 
 
 Ca.1.17.91ab
                             śītakānnavidāhyuṣṇarūkṣaśuṣkātibhojanāt/  
 Ca.1.17.91cd
                             viruddhājīrṇasaṃkliṣṭaviṣamāsātmyabhojanāt//  
 
 
 Ca.1.17.92ab
                             vyāpannabahumadyatvādvegasaṃdhāraṇācchramāt/  
 Ca.1.17.92cd
                             jihmavyāyāmaśayanādatibhārādhvamaithunāt//  
 
 
 Ca.1.17.93ab  antaḥśarīre
                            māṃsāsṛgāviśanti& yadā malāḥ/  
 Ca.1.17.93cd  tadā saṃjāyate
                            granthirgambhīrasthaḥ sudāruṇaḥ//  
 
 
 Ca.1.17.94ab  hṛdaye klomni yakṛti
                            plīhni kukṣau ca vṛkkayoḥ/  
 Ca.1.17.94cd  nābhyāṃ
                            vaṃkṣaṇayorvā 'api bastau vā tīvravedanaḥ//  
 
 
 Ca.1.17.95ab  duṣṭaraktātimātratvāt
                            sa vai śīghraṃ vidahyate/  
 Ca.1.17.95cd  tataḥ
                            śīghravidāhitvādvidradhītyabhidhīyate//  
 
 
 Ca.1.17.96ab
                             vyadhacchedabhramānāhaśabdasphuraṇasarpaṇaiḥ/  
 Ca.1.17.96cd  vātikīṃ, paittikīṃ
                            tṛṣṇādāhamohamadajvaraiḥ//  
 
 
 Ca.1.17.97ab
                             jṛmbhotkleśārucistambhaśītakaiḥ ślaiṣmikīṃ viduḥ/  
 Ca.1.17.97cd  sarvāsu &ca
                            mahacchūlaṃ vidradhīṣūpajāyate//  
 
 
 Ca.1.17.98ab
                             &śastrāstrairbhidyata iva colmukairiva dahyate/  
 Ca.1.17.98cd  vidradhī vyamlatā yātā
                            vṛścikairiva daśyate//  
 
 
 Ca.1.17.99ab  tanu rūkṣāruṇaṃ śyāvaṃ
                            phenilaṃ vātavidradhī/  
 Ca.1.17.99cd
                             tilamāṣakulatthodasannibhaṃ pittavidradhī//  
 
 
 Ca.1.17.100ab  ślaiṣmikī sravati
                            śvetaṃ picchilaṃ bahalaṃ bahu/  
 Ca.1.17.100cd  lakṣaṇaṃ
                            sarvamevaitadbhajate sānnipātikī//  
 
 Ca.1.17.101  athāsāṃ vidradhīnāṃ
                        sādhyāsādhyatvaviśeṣajñānārthaṃ sthānakṛtaṃ liṅgaviśeṣamupadekṣyāmaḥ ---
                        tatra pradhānamarmajāyāṃ vidradhyāṃ hṛdghaṭṭanatamakapramohakāsaśvāsāḥ,
                        klomajāyāṃ pipāsāmukhaśoṣagalagrahāḥ, yakṛjjāyāṃ śvāsaḥ,
                        plīhajāyāmucchvāsoparodhaḥ, kukṣijāyāṃ kukṣipārśvāntarāṃsaśūlaṃ, vṛkkajāyāṃ
                        pṛṣṭhakaṭigrahaḥ, nābhijāyāṃ hikkā, vaṃkṣaṇajāyāṃ sakthisādaḥ, bastijāyāṃ
                        &kṛcchrapūtimūtravarcastvaṃ ceti//  
 Ca.1.17.102  pakvaprabhinnāsūrdhvajāsu
                        mukhāt srāvaḥ sravati, adhojāsu gudāt, ubhayatastu nābhijāsu//  
 Ca.1.17.103  āsāṃ hṛnnābhibastijāḥ
                        paripakvāḥ sānnipātikī ca maraṇāya; śeṣāḥ punaḥ kuśalamāśupratikāriṇaṃ
                        cikitsakamāsādyopaśāmyanti/  
 tasmādacirotthitāṃ vidradhīṃ śastrasarpavidyudagnitulyāṃ
                        snehavirecanairāśvevopakramet sarvaśo gulmavacceti//  
 Ca.1.17.104  bhavanti cātra 
 
 Ca.1.17.104ab  vinā pramehamapyetā
                            jāyante duṣṭamedasaḥ /  
 Ca.1.17.104cd  tāvaccaitā na
                            lakṣyante yāvadvāstuparigrahaḥ //  
 
 
 Ca.1.17.105ab  śarāvikā kacchapikā
                            jālinī ceti duḥsahāḥ /  
 Ca.1.17.105cd  jāyante tā hyatibalāḥ
                            prabhūtaśleṣmamedasaḥ //  
 
 
 Ca.1.17.106ab  sarṣapī cālajī caiva
                            vinatā vidradhī ca yāḥ /  
 Ca.1.17.106cd  sādhyāḥ
                            pittolbaṇāstāstu saṃbhavantyalpamedasaḥ //  
 
 
 Ca.1.17.107ab  marmasvaṃse gude
                            pāṇyoḥ stane sandhiṣu pādayoḥ /  
 Ca.1.17.107cd  jāyante yasya piḍakāḥ
                            a pramehī na jīvati //  
 
 
 Ca.1.17.108ab  tathā 'anyāḥ piḍakāḥ
                            santi raktapītāsitāruṇāḥ /  
 Ca.1.17.108cd  pāṇḍurāḥ
                            pāṇḍuvarṇāśca bhasmābhā mecakaprabhāḥ //  
 
 
 Ca.1.17.109ab  mṛdvyaśca
                            kaṭhināścānyāḥ sthūlāḥ sūkṣmāstathā 'aparāḥ /  
 Ca.1.17.109cd  mandavegā mahāvegāḥ
                            svalpaśūlā mahārujaḥ //  
 
 
 Ca.1.17.110ab  tā buddhvā
                            mārutādīnāṃ yathāsvairhetulakṣaṇaiḥ /  
 Ca.1.17.110cd  brūyādupacareccāśu
                            prāgupadravadarśanāt //  
 
 
 Ca.1.17.111ab
                             tṛṭśvāsamāṃsasaṃkothamohahikkāmadajvarāḥ /  
 Ca.1.17.111cd  vīsarpamarmasaṃrodhāḥ
                            piḍakānāmupadravāḥ //  
 
 
 Ca.1.17.112ab  kṣayaḥ sthānaṃ ca
                            vṛddhiśca doṣāṇāṃ trividhā gatiḥ /  
 Ca.1.17.112cd  ūrdhvaṃ cādhaśca
                            tiryakca vijñeyā trividhā 'aparā //  
 
 
 Ca.1.17.113ab  trividhā cāparā
                            koṣṭhaśākhāmarmāsthisandhiṣu /  
 Ca.1.17.113cd  ityuktā vidhibhedena
                            doṣāṇāṃ trividhā gatiḥ //  
 
 
 Ca.1.17.114ab  cayaprakopapraśamāḥ
                            pittādīnāṃ yathākramam /  
 Ca.1.17.114cd
                             bhavantyekaikaśaḥṣaṭsu kāleṣvabhrāgamādiṣu //  
 
 
 Ca.1.17.115ab  gatiḥ kālakṛtā caiṣā
                            cayādyā punarucyate /  
 Ca.1.17.115cd  gatiśca dvividhā
                            dṛṣṭā prākṛtī vaikṛtī ca yā //  
 
 
 Ca.1.17.116ab  pittādevoṣmaṇaḥ
                            paktirnarāṇāmupajāyate /  
 Ca.1.17.116cd  tacca pittaṃ
                            prakupitaṃ vikārān kurute bahūn //  
 
 
 Ca.1.17.117ab  prākṛtastu balaṃ
                            śleṣmā vikṛto mala ucyate /  
 Ca.1.17.117cd  sa caivaujaḥ smṛtaḥ
                            kāye sa ca pāpmopadiśyate //  
 
 
 Ca.1.17.118ab  sarvā hi ceṣṭā vātena
                            sa prāṇaḥ prāṇināṃ smṛtaḥ /  
 Ca.1.17.118cd  tenaiva rogā jāyante
                            tena caivoparudhyate //  
 
 
 Ca.1.17.119ab  nityaṃ
                            sannihitāmitraṃ samīkṣyātmānamātmavān /  
 Ca.1.17.119cd  nityaṃ yuktaḥ
                            paricaredicchannāyuranitvaram //  
 
 Ca.1.17.120  tatra ślokau 
 
 Ca.1.17.120ab  śirorogāḥ sahṛdrogā
                            rogā mānavikalpajāḥ /  
 Ca.1.17.120cd  kṣayāḥ sapiḍakāścoktā
                            doṣāṇāṃ gatireva ca //  
 
 
 Ca.1.17.121ab
                             kiyantaḥśirasīye 'asminnadhyāye tattvadarśinā /  
 Ca.1.17.121cd  jñānārthaṃ bhiṣajā
                            prajānāṃ ca hitaiṣiṇā //  
 
 ityagniveśakṛte tantre carakapratisaṃskṛte ślokasthāne kiyantaḥśirasīyo
                        nāma saptadaśo 'adhyāyaḥ // 
 
 
                    aṣṭādaśo 'adhyāyaḥ/
                     Ca.1.18.1  athātastriśothīyamadhyāyaṃ
                        vyākhyāsyāmaḥ //  
 Ca.1.18.2  iti ha smāha bhagavānātreyaḥ //  
 Ca.1.18.3  trayaḥ śothā bhavanti
                        vātapittaśleṣmanimittāḥ te punardvividhā nijāgantubhedena //  
 Ca.1.18.4
                         tatrāgantavaśchedanabhedanakṣaṇanabhañjanapicchanotpeṣaṇaprahāravadhabandhanaveṣṭanavyadhanapīḍanādibhirvā
                        bhallātakapuṣpaphalarasātmaguptāśūkakrimiśūkāhitapatralatāgulmasaṃsparśanairvā
                        svedanaparisarpaṇāvamūtraṇairvā viṣiṇāṃ
                        saviṣaprāṇisaṃṣṭrādantaviṣāṇanakhanipātairvā
                        sāgaraviṣavātahimadahanasaṃsparśanairvā śothāḥ samupajāyante //  
 Ca.1.18.5  te punaryathāsvaṃ
                        hetuvyañjnairādāvupalabhyante nijavyañjanaikadeśaviparītaiḥ
                        bandhamantrāgadapralepapratāpanirvāpaṇādibhiścopakramairupakramyamāṇāḥ
                        praśāntimāpadyante //  
 Ca.1.18.6  nijāḥ punaḥ
                        snehasvedavamanavirecanāsthāpanānuvāsanaśirovirecanānāmayathāvatprayogānmithyāsaṃsarjanādvā
                        chardyalasakavisūcikāśvāsakāsātisāraśoṣapāṇḍurogodarajvarapradarabhagandarārśovikārātikarśanairvā
                        kuṣṭhakaṇḍūpiḍakādibhirvā
                        chardikṣavathūdgāraśukravātamūtrapurīṣavegadhāraṇairvā
                        karmarogopavāsādhvakarśitasya vā
                        sahasā 'atigurvamlalavaṇapiṣṭānnaphalaśākarāgadadhiharitakamadyamandakavirūḍhanavaśūkaśamīdhānyānūpaudakapiśitopayogānmṛtpaṇkaloṣṭabhakṣaṇāllavaṇātibhakṣaṇādgarbhasāpīḍanādāmagarbhaprapatanāt
                        prajātānāṃ ca mithyopacārādudīrṇadoṣatvācca śophāḥ prādurbhavanti ityuktaḥ
                        sāmānyo hetuḥ //  
 
 Ca.1.18.7.-1  ayaṃ tvatra
                        viśeṣaḥ 'asītarūkṣalaghuviśadaśramopavāsātikarśanakṣapaṇādibhirvāyuḥ
                        prakupitastvaṅmāṃsaśoṇitādīnyabhibhūya śophaṃ janayati sa
                        kṣiprotthānapraśamo bhavati tathā śyāmāruṇavarṇaḥ prakṛtivaṛno vā calaḥ
                        spandanaḥ kharaparuṣabhinnatvagromā chidyata iva bhidyata iva pīḍyata iva
                        sūcībhiriva tudyata iva pipīlikābhiriva saṃsṛpyate sarṣapakalkāvalipta iva
                        cimicimāyate saṃkucyata āyamyata iveti vātaśothaḥ ;  
 Ca.1.18.7-2
                         uṣṇatīkṣṇakaṭukakṣāralavaṇāmlājīrṇabhojanairagnyātapapratāpaiśca
                        pittaṃ prakupitaṃ tvaṅmāṃsaśoṇitānyabhihbūya śothaṃ janayati sa
                        kṣiprotthānapraśamo bhavati kṛṣṇapītanīlatāmrāvabhāsa uṣṇo ṃrduḥ
                        kapilatāmraromā uṣyate dūyate dhūpyate ūṣmāyate svidyate klidyate na ca
                        sparśamuṣṇaṃ ca suṣūyata iti pittaśothaḥ ; 
 Ca.1.18.7-3
                         gurumadhuraśītasnigdhairatisvapnāvyāyāmādibhiśca śleṣmā
                        prakupitastvaṅmāṃsaśoṇitādīnyabhibhūya śothaṃ janayati sa
                        kṛcchrotthānapraśamo bhavati pāṇḍuśvetāvabhāso guruḥ snigdhaḥ ślakṣṇaḥ
                        sthiraḥ styānaḥ śuklāgraromā sparśoṣṇasahaśceti śleṣmaśothaḥ; 
 
 Ca.1.18.7
                         yathāsvakāraṇākṛtisaṃsargāddvidoṣajāstrayaḥ śothā bhavanti
                        yathāsvakāraṇākṛtisannipātāt sānnipātika ekaḥ; &evaṃ saptavidho bhedaḥ
                        //  
 Ca.1.18.8
                         &prakṛtibhistābhistābhirbhidymāno dvividhastrividhaścaturvidhā
                        saptavidho 'aṣṭavidhaśca śotha upalabhyate &punaścaika evotsedhasāmānyāt
                        //  
 Ca.1.18.9  bhavanti cātra 
 
 Ca.1.18.9ab  śūyante yasya gātrāṇi
                            svapantīva rujanti ca /  
 Ca.1.18.9cd  pīḍitānyunnamāntyāśu
                            vātaśothā tamādiśet //  
 
 
 Ca.1.18.10ab  yaścāpyaruṇavarṇābhaḥ
                            śotho naktaṃ praṇaśyati /  
 Ca.1.18.10cd  snehoṣṇamardanābhyāṃ ca
                            praṇaśyet sa ca vātikaḥ //  
 
 
 Ca.1.18.11ab  yaḥ pipāsājvarārtasya
                            dūyate 'atha vidahyate /  
 Ca.1.18.11cd  svidyati klidyate
                            gandhī sa paittaḥ śvayatuḥ smṛtaḥ //  
 
 
 Ca.1.18.12ab  yaḥ pītanetravaktratvak
                            pūrvaṃ madhyāt praśūyate /  
 Ca.1.18.12cd  tanutvak cātisārī ca
                            pitaśothaḥ sa ucyate //  
 
 
 Ca.1.18.13ab  śītaḥ saktagatiryastu
                            kaṇdūmān pāṇḍureva ca /  
 Ca.1.18.13cd  nipīḍito nonnamati
                            śvayatuḥ sa kaphātmaḥ //  
 
 
 Ca.1.18.14ab  yasya
                            śastrakuśacchinnācchoṇitaṃ na pravatate /  
 Ca.1.18.14cd  kṛcchreṇa picchā
                            sravati sa cāpi kaphasaṃbhavaḥ //  
 
 
 Ca.1.18.15ab
                             nidānākṛtismāsargācchvayathuḥ syāddvidoṣajaḥ /  
 Ca.1.18.15cd  sarvākṛtiḥ
                            sannipātācchotho vyāmiśrahetujaḥ //  
 
 
 Ca.1.18.16ab  ystu pādābhinirvṛttaḥ
                            śothaḥ sarvāṅgago bhavaet /  
 Ca.1.18.16cd  jantoḥ sa ca sukaṣṭaḥ
                            syāt prasṛtaḥ strīmukhācca yaḥ //  
 
 
 Ca.1.18.17ab  yaścāpi guhyaprabhavaḥ
                            striyā vā puruṣasya vā /  
 Ca.1.18.17cd  sa ca kaṣṭatamo jñeyo
                            yasya ca syurupadravāḥ //  
 
 
 Ca.1.18.18ab  chardiḥ
                            śvāso 'arucistṛṣṇā jvaro 'atīsāra eva ca /  
 Ca.1.18.18cd  saptako 'ayaṃ
                            sadaurbalyaḥ śophopadaravasaṃgrahaḥ //  
 
 
 Ca.1.18.19ab  yasya śleṣmā prakupito
                            jihvāmūle 'avatiṣṭhate /  
 Ca.1.18.19cd  āśu saṃjanayecchothā
                            jāyate 'asyopajihvikā //  
 
 
 Ca.1.18.20ab  yasya śleṣmā prakupitaḥ
                            kākale vyavatiṣṭhate /  
 Ca.1.18.20cd  āśu saṃjanayecchophaṃ
                            karoti galaśuṇḍikām //  
 
 
 Ca.1.18.21ab  yasya śleṣmā prakupito
                            galabāhye 'avatiṣṭhate /  
 Ca.1.18.21cd  śanaiḥ
                            saṃjanayecchophaṃ galagaṇḍo 'asya jāyate //  
 
 
 Ca.1.18.22ab  yasya śleṣmā
                            prakupitastiṣṭhatyantargale sthiraḥ /  
 Ca.1.18.22cd  āśu saṃjanayechophaṃ
                            jāyate 'asya galagrahaḥ //  
 
 
 Ca.1.18.23ab  yasay pittaṃ prakupitā
                            saraktaṃ tvaci sarpapi /  
 Ca.1.18.23cd  śophaṃ sarāgām
                            janayedvisarpastasya jāyate //  
 
 
 Ca.1.18.24ab  yasya pittaṃ prakupitaṃ
                            tvaci rakte 'avatiṣṭhate /  
 Ca.1.18.24cd  śothaṃ sarāgaṃ janayet
                            piḍakā tasya jāyate //  
 
 
 Ca.1.18.25ab  yasya prakupitaṃ pittaṃ
                            śoṇitaṃ prāpya śuṣyati /  
 Ca.1.18.25cd  tilakā piplavo vyaṅgā
                            nīlikā tasya jāyate //  
 
 
 Ca.1.18.26ab  yasya pittaṃ prakupitā
                            śaṅkhayoravatiṣṭhate /  
 Ca.1.18.26cd  śvaythuḥ śaṅkhako nāma
                            dāruṇastasya jāyate //  
 
 
 Ca.1.18.27ab  yasya pittaṃ prakupitaṃ
                            karṇamūle 'avatiṣṭhate /  
 Ca.1.18.27cd  jvarānte durjayo 'antāya
                            śothastasyopajāyate //  
 
 
 Ca.1.18.28ab  vātaḥ plīhānamuddhūya
                            kupito yasya tiṣṭhati /  
 Ca.1.18.28cd  śaniḥ paritudana
                            pārśvaṃ plīhā tasyābhivardhate //  
 
 
 Ca.1.18.29ab  yasya vāyuḥ prakupito
                            gulmasthāne 'avatiṣṭhate /  
 Ca.1.18.29cd  śophaṃ saśūlaṃ janayan
                            gulmastasyopajāyate //  
 
 
 Ca.1.18.30ab  yasya vāyuḥ prakupitaḥ
                            śophaśūlakaraścaran /  
 Ca.1.18.30cd  vaṅkṣaṇādvṛṣaṇau yāti
                            vṛddhistasyopajāyate //  
 
 
 Ca.1.18.31ab  yasya vātaḥ
                            prakupitastvaṅmāṃsāntaramāśritaḥ /  
 Ca.1.18.31cd  śothaṃ saṃjanayet
                            kukṣāvduaraṃ tasya jāyate //  
 
 
 Ca.1.18.32ab  yasya vātaḥ prakupitaḥ
                            kukṣimāśritya tiṣṭhati /  
 Ca.1.18.32cd  nādho vrajati
                            nāpyūrdhvamānāhastasya jāyae //  
 
 
 Ca.1.18.33ab
                             rogāścotsedhasāmānyadadhimāṃsārbudādayaḥ /  
 Ca.1.18.33cd  viśiṣṭā nāmarūpābhyāṃ
                            nirdeśyāḥ śothasaṃgrahe //  
 
 
 Ca.1.18.34ab  vātapittakaphā yasya
                            yugapat kupitāstrayaḥ /  
 Ca.1.18.34cd  jihvāmūle 'avatiṣṭhante
                            vidahantaḥ samucchiritāḥ //  
 
 
 Ca.1.18.35ab  janayanti bhṛśaṃ śothaṃ
                            vedanāśca pṛthagvidhāḥ /  
 Ca.1.18.35cd  taṃ śīghrakāriṇaṃ rogaṃ
                            rohiṇīti vinirdiśet //  
 
 
 Ca.1.18.36ab  trirātraṃ paramaṃ tasya
                            jantorbhavati jīvitam /  
 Ca.1.18.36cd  kuśalena tvanukrāntaḥ
                            kṣipraṃ saṃpadyate sukhī //  
 
 
 Ca.1.18.37ab  santi hyevaṃvidhā rogāḥ
                            sādhyā dāruṇasaṃmatāḥ /  
 Ca.1.18.37cd  ye hanyuranupakrāntā
                            mithyācāreṇa vā vā punaḥ //  
 
 
 Ca.1.18.38ab  sādhyāścāpyapare santi
                            vyādhayo mṛdusaṃmatāḥ /  
 Ca.1.18.38cd  yatnāyatnakṛtaṃ yeṣu
                            karma sidhyatyasaṃśayam //  
 
 
 Ca.1.18.39ab  asādhyāścāpare santi
                            vyādhayo yāpyasaṃjñitāḥ /  
 Ca.1.18.39cd  susādhvapi kṛtaṃ yeṣu
                            karma yātrākaraṃ bhavet //  
 
 
 Ca.1.18.40ab  santi cāpyapare rogā
                            yeṣ karema na sidhyati /  
 Ca.1.18.40cd  api yatnakṛtaṃ vālairna
                            tān vidvānupācaret //  
 
 
 Ca.1.18.41ab
                             sādhyāścaivāpyasādhyāśca vyādhayo dvividhāḥ smṛtāḥ /  
 Ca.1.18.41cd  mṛdudāruṇabhedena te
                            bhavanti caturvidhāḥ //  
 
 
 Ca.1.18.42ab  ta evāparisaṃkhyeyā
                            bhidyamānā bhavanti hi /  
 Ca.1.18.42cd
                             rujāvarṇasamutthānasthānasaṃsthānanāmabhiḥ //  
 
 
 Ca.1.18.43ab  vyavasthākaraṇaṃ teṣāṃ
                            yathāsthūleṣu saṃgrahaḥ /  
 Ca.1.18.43cd  tathā prakṛtisāmānyaṃ
                            vikāreṣūpadiśyate //  
 
 
 Ca.1.18.44ab  vikāranāmākuśalo na
                            jihrīyāt kadācana /  
 Ca.1.18.44cd  na hi sarvavikārāṇāṃ
                            nāmato 'asti dhruvā sthitiḥ //  
 
 
 Ca.1.18.45ab  sa eva kupito doṣaḥ
                            samutthānaviśeṣataḥ /  
 Ca.1.18.45cd  sthānāntaragataścaiva
                            janayatyāmayān bahūn //  
 
 
 Ca.1.18.46ab
                             tasmādvikāraprakṛtīradhiṣṭhānāntarāṇi ca /  
 Ca.1.18.46cd  samutthānaviśeṣāṃśca
                            buddhvā karma samācaret //  
 
 
 Ca.1.18.47ab  yo hyetastritayaṃ
                            jñātvā karmāṇyārabhate bhiṣak /  
 Ca.1.18.47cd  jñānapūrvaṃ yathānyāyaṃ
                            sa karmasu na muhyati //  
 
 
 Ca.1.18.48ab  nityāḥ prāṇabhṛtāṃ dehe
                            vātapittakaphāstrayaḥ /  
 Ca.1.18.48cd  vikṛtāḥ prakṛtisthā vā
                            tān bubhutseta paṇḍitaḥ //  
 
 
 Ca.1.18.49ab
                             utsāhocchvāsaniḥśvāsaceṣṭā dhātugatiḥ samā /  
 Ca.1.18.49cd  samo mokṣo gatimatāṃ
                            vāyoḥ karmāvikārajam //  
 
 
 Ca.1.18.50ab  darśanaṃ paktirūṣmā ca
                            kṣuttṛṣṇā dehamārdavam /  
 Ca.1.18.50cd  prabhā prasādo medhā ca
                            pittakarmāvikārajam //  
 
 
 Ca.1.18.51ab  sneho bandhaḥ
                            sthiratvaṃ ca gaurvaṃ vṛṣatā balam /  
 Ca.1.18.51cd  kṣamā dhṛtiralobhaśca
                            kaphakarmāvikārajam //  
 
 
 Ca.1.18.52ab  vāte pitte kaphe caiva
                            kṣīṇe lakṣaṇamucyate /  
 Ca.1.18.52cd  karmaṇaḥ
                            prākṛtāddhānirvṛddhirvā 'api virodhinām //  
 
 
 Ca.1.18.53ab  doṣaprakṛtivaiśeṣyaṃ
                            niyataṃ vṛddhilakṣaṇam /  
 Ca.1.18.53cd  doṣāṇāṃ
                            prakṛtirhānirvṛddhiścaivaṃ pakrīkṣyate //  
 
 
 Ca.1.18.54  tatra ślokāḥ 
 Ca.1.18.54ab  saṃkhyāṃ nimittaṃ
                            rūpāṇi śothānāṃ sādhyatāṃ na ca /  
 Ca.1.18.54cd  teṣāṃ teṣāṃ vikārāṇāṃ
                            śothāṃstāṃstāṃśca pūrvajān //  
 
 
 Ca.1.18.55ab  vidhibhedaṃ vikārāṇāṃ
                            trividhā bodhyasaṃgraham /  
 Ca.1.18.55cd  prākṛtaṃ karma doṣāṇāṃ
                            lakṣaṇaṃ hānivṛddhiṣu //  
 
 
 Ca.1.18.56ab
                             vītamoharajodoṣalobhamānamadaspṛhaḥ /  
 Ca.1.18.56cd  vyākhyātavāṃstriśothīye
                            rogādhyāye punarvasuḥ //  
 
 ityagniveśakṛte tantre carakapratisaṃskṛte ślokasthāne triśothīyo
                        nāmāṣṭādaśo 'adhyāyaḥ // 
 
 
                    ūnaviṃśo 'adhyāyaḥ/
                    
                     Ca.1.19.1  athāto 'aṣṭodarīyamadhyāyaṃ
                        vyākhyāsyāmaḥ //  
 Ca.1.19.2  iti ha smāha bhagavānātreyaḥ //  
 Ca.1.19.3  iha khalv aṣṭāv udarāṇi, aṣṭau
                        mūtrāghātaḥ, aṣṭau kṣīradoṣāḥ, aṣṭau retodoṣāḥ; sapta kuṣṭhāni, sapta
                        piḍakāḥ, sapta visarpāḥ; ṣaḍatīsārāḥ, ṣaḍudāvartāḥ, pañca gulmāḥ, pañca
                        plīhadoṣāḥ, pañca kāsāḥ, pañca śvāsāḥ, pañca hikkāḥ, pañca tṛṣṇāḥ, pañca
                        chardayaḥ, pañca bhaktasyānaśanasthānāni, pañca śirorogāḥ, pañca hṛdrogāḥ,
                        pañca pāṇḍurogāḥ, pañconmādāḥ; catvāro 'apasmārāḥ, catvāro 'akṣirogāḥ,
                        catvāraḥ karṇarogāḥ, catvāraḥ pratiśyāyāḥ, catvāro mukharogāḥ, catvāro
                        grahaṇīdoṣāḥ, catvāro madāḥ, catvāro mūrcchāyāḥ, catvāraḥ śoṣāḥ, catvāri
                        klaibyāni; trayaḥ śophāḥ, trīṇi kilāsāni, trividhaṃ lohitapittaṃ; dvau
                        jvarau, dvau vraṇau, dvāvāyāmau, dve gṛdhrasyau, dve kāmale, dvididhamāmaṃ,
                        dvividhaṃ vātaraktaṃ, dvividhāny arśāṃsi; eka ūrustambhaḥ, ekaḥ saṃnyāsaḥ,
                        eko mahāgadaḥ; viṃśatiḥ krimijātayaḥ, viṃśatiḥ pramehāḥ,
                        viṃśatir yonivyāpadaḥ; ity aṣṭacatvāriṃśad rogādhikaraṇāny asmin saṃgrahe
                        samuddiṣṭāni //  
 
 Ca.1.19.4-1  etāni
                        yathoddeśamabhinirdekṣyāmaḥ--- aṣṭāvudarāṇīti
                        vātapittakaphasannipātaplīhabaddhacchidradakodarāṇi, aṣṭau mūtrāghātā iti
                        vātapittakaphasannipātāśmarīśarkarāśukraśoṇitajāḥ, aṣṭau kṣīradoṣā iti
                        vaivarṇyaṃ vaigandhyaṃ vairasyaṃ paicchilyaṃ phenasaṅghāto raukṣyaṃ
                        gauravamatisnehaśca, aṣṭau retodoṣā iti tanu śuṣkaṃ phenilamaśvetaṃ
                        pūtyatipicchalamanyadhātūpahitamavasādi ca (1); 
 Ca.1.19.4-2  sapta kuṣṭhānīti
                        kapālodumbaramaṇḍalarṣyajihvapuṇḍarīkasidhmakākaṇāni, sapta piḍakā iti
                        śarāvikā kacchapikā jālinī sarṣapyalajī vinatā vidradhī ca, sapta visarpā
                        iti vātapittakaphāgnikardamakagranthisannipātākhyāḥ (2); 
 Ca.1.19.4-3  ṣaḍatīsārā iti
                        vātapittakaphasannipātabhayaśokajāḥ, ṣaḍudāvartā iti
                        vātamūtrapurīṣaśukracchardikṣavathujāḥ (3); 
 Ca.1.19.4-4  pañca gulmā iti
                        vātapittakaphasannipātaśoṇitajāḥ, pañca plīhadoṣā iti gulmairvyākhyātāḥ,
                        pañca kāsā iti vātapittakaphakṣatakṣayajāḥ, pañca śvāsā iti
                        mahordhvacchinnatamakakṣudrāḥ, pañca hikkā iti mahatī gambhīrā vyapetā
                        kṣudrā 'annajā ca, pañca tṛṣṇā iti vātapittāmakṣayopasargātmikāḥ, pañca
                        chardaya iti dviṣṭārthasaṃyogajā vātapittakaphasannipātodrekotthāśca&,
                        pañca bhaktasyānaśanasthānānīti vātapittakaphasannipātadveṣāḥ, pañca
                        śirorogā iti pūrvoddeśamabhisamasya vātapittakaphasannipātakrimijāḥ, pañca
                        hṛdrogā iti śirorogairvyākhyātāḥ, pañca pāṇḍurogā iti
                        vātapittakaphasannipātamṛdbhakṣaṇajāḥ, pañconmādā iti
                        vātapittakaphasannipātāgantunimittāḥ (4); 
 Ca.1.19.4-5  catvāro 'apasmārā iti
                        vātapittakaphasannipātanimittāḥ, catvāro 'akṣirogāścatvāraḥ
                        karṇarogāścatvāraḥ pratiśyāyāścatvāro mukharogāścatvāro grahaṇīdoṣāścatvāro
                        madāścatvāro mūrcchāyā ityapasmārairvyākhyātāḥ, catvāraḥ śoṣā iti
                        sāhasasandhāraṇakṣayaviṣamāśanajāḥ, catvāri klaibyānīti
                        bījopaghātāddhvajabhaṅgājjarāyāḥ śukrakṣayācca (5); 
 Ca.1.19.4-6  trayaḥ śothā iti
                        vātapittaśleṣmanimittāḥ, trīṇi kilāsānīti raktatāmraśuklāni, trividhaṃ
                        lohitapittamiti ūrdhvabhāgamadhobhāgamubhayabhāgaṃ ca (6); 
 Ca.1.19.4-7  dvau jvarāviti uṣṇābhiprāyaḥ
                        śītasamutthaśca śītābhiprāyaścoṣṇasamutthaḥ, dvau vraṇāviti
                        nijaścāgantujaśca, dvāvāyāmāviti bāhyaścābhyantaraśca, dve gṛdhrasyāviti
                        vātādvātakaphācca, dve kāmale iti koṣṭhāśrayā śākhāśrayā ca,
                        dvividhamāmamiti alasako visūcikā ca, dvividhaṃ vātaraktamiti
                        gambhīramuttānaṃ ca, dvividhānyarśāṃsīti śuṣkāṇyārdrāṇi ca (7); 
 Ca.1.19.4-8  eka ūrustambha
                        ityāmatridoṣasamutthaḥ, ekaḥ saṃnyāsa iti tridoṣātmako
                        manaḥśarīrādhiṣṭhānaḥ, eko mahāgada iti atattvābhiniveśaḥ (8); 
 Ca.1.19.4-9  viṃśatiḥ kramijātaya iti yūkā
                        pipīlikāśceti dvividhā bahirmalajāḥ, keśādā lomādā lomadvīpāḥ saurasā
                        audumbarā jantumātaraśceti ṣaṭ śoṇitajāḥ, antrādā udarāveṣṭā hṛdayādāścuravo
                        darbhapuṣpāḥ saugandhikā mahāgudāśceti sapta kaphajāḥ, kakerukā makerukā
                        lelihāḥ saśūlakāḥ sausurādāśceti pañca purīṣajāḥ; viṃśatiḥ pramehā
                        ityudakamehaścekṣubālikārasamehaśca sāndramehaśca sāndraprasādamehaśca
                        śuklamehaśca śukramehaśca śītamehaśca śanairmehaśca sikatāmehaśca
                        lālāmehaśceti daśa śleṣmanimittāḥ, kṣāramehaśca kālamehaśca nīlamehaśca
                        lohitamehaśca mañjiṣṭhāmehaśca haridrāmehaśca hastimehaśca madhumehaśceti
                        catvāro vātanimittāḥ, iti viṃśatiḥ pramehāḥ; viṃśatir yonivyāpada iti vātikī
                        paittikī śleṣmikī sānnipātikī ceti catasro doṣajāḥ,
                        doṣadūṣyasaṃsargaprakṛtinirdeśairavaśiṣṭāḥ ṣoḍaśa nirdiśyante, tadyathā ---
                        raktayoniścārajaskā cācaraṇā cāticaraṇā ca prākcaraṇā copaplutā ca pariplutā
                        codāvartinī ca karṇinī ca putraghnī cāntarmukhī ca sūcīmukhī ca śuṣkā ca
                        vāminī ca ṣaṇḍhayoniś ca mahāyoniśceti viṃśatir yonivyāpado bhavanti (9); 
 Ca.1.19.4  kevalaścāyamuddeśo
                        yathoddeśamabhinirdiṣṭo bhavati//  
 
 Ca.1.19.5  sarva eva nijā vikārā nānyatra
                        vātapittakaphebhyo nirvartante yathāhi śakuniḥ sarvā divasamapi paripatan
                        svāṃ chāyāṃ nātivartate tathā svadhātuvaiṣamyanimittāḥ sarve vikārā
                        vātapittakaphānnātiartante /  
 vātapittaśleṣmaṇāṃ punaḥ sthānasaṃsthānaprakṛtiviśeṣānabhisamīkṣya
                        tadātmakānapi ca sarvavikārāṃstānevopadiśanti buddhimantaḥ //  
 Ca.1.19.6  bhavataścātra 
 
 Ca.1.19.6ab  svadhātuvaiṣamyanimittajā
                            ye vikārasaṃghā bahavaḥ śarīre /  
 Ca.1.19.6cd  na te pṛthak
                            pittakaphānilebhya āgantavastveva tato viśiṣṭāḥ //  
 
 
 Ca.1.19.7ab  āganturanveti nijaṃ
                            vikāraṃ nijastathā+āgantumapi pravṛddhaḥ /  
 Ca.1.19.7cd  tatrānubandhaṃ prakṛtiṃ
                            ca samyag jñātvā tataḥ karma samārabheta //  
 
 Ca.1.19.8  tatra ślokau 
 
 Ca.1.19.8ab  viṃśakāścaikakāścaiva
                            trikāścoktāstrayastrayaḥ /  
 Ca.1.19.8cd  dvikāścāṣṭau catuṣkāśca
                            daśa dvādaśa pañcakāḥ //  
 
 
 Ca.1.19.9ab  catvāraścāṣṭakā vargāḥ
                            ṣaṭkau dvau saptakāstrayaḥ /  
 Ca.1.19.9cd  aṣṭodarīye rogāṇāṃ
                            rogādhyāye prakāśitāḥ //  
 
 ityagniveśakṛte tantre carakapratisaṃskṛte ślokasthāne 'aṣṭodarīyo
                        nāmonaviṃśo 'adhyāyaḥ // 
 
 
                    viṃśo 'adhyāyaḥ/
                     Ca.1.20.1  athāto mahārogādhyāyaṃ
                        vyākhyāsyāmaḥ //  
 Ca.1.20.2  iti ha smāha bhagavānātreyaḥ //  
 Ca.1.20.3  catvāro rogā bhavanti
                        āgantuvātapittaśleṣamnimittāḥ teṣāṃ caturṇāmapi rogāṇāṃ rogatvamekavidhaṃ
                        bhavati ruksāmānyāt dvividhā punaḥ prakṛtireṣām āgantunijavibhāgāt dvividhaṃ
                        caiṣāmadhiṣṭhānaṃ manaḥśarīraviśeṣāt vikārāḥ punaraparisaṃkhyeyāḥ
                        prakṛtyadhiṣṭhānaliṅgāyatanavikalpaviśeṣāparisaṃkhyeyatvāt //  
 Ca.1.20.4  mukhāni tu
                        khalvāgantornakhadaśanapatanābhicārābhiśāpābhiṣaṅgābhighātavyadhabandhanaveṣṭanapīḍanarajjudahanaśastrāśanibhūtopasargādīni
                        nijasya tu mukhaṃ vātapittaśleṣmaṇāṃ vaiṣamyam //  
 Ca.1.20.5  dvayostu khalvāgantunijayoḥ
                        preraṇamasātmyendriyārthasaṃyogaḥ prajñāparādhaḥ pariṇāmaśceti //  
 Ca.1.20.6  sarve 'api tu
                        khalvete 'abhipravṛddhāścatvāro rogāḥ parasparamanubadhnanti na cānyonyena
                        saha sandehamāpadyante //  
 Ca.1.20.7  āganturhi vyathāpūrvaṃ samutpanno
                        jaghanyaṃ vātapittaśleṣmaṇāṃ vaiṣamyamāpādayati nije tu vātapittaśleṣmāṇaḥ
                        pūrvaṃ vaiṣamyamāpadyante jaghanyaṃ vyathāmabhinirvartayanti //  
 Ca.1.20.8  teṣāṃ trayāṇāmapi doṣāṇāṃ śarīre
                        sthānavibhāga upadekṣyate tadyathā bastiḥ purīṣādhānaṃ kaṭiḥ sakthinī
                        pādāvasthīni pakvāśayaśca vātasthānāni tatrāpi pakvāśayo viśeṣeṇa
                        vātasthānaṃ svedo raso lasīkā rudhiramāmāśayaśca pittasthānāni
                        tatrāpyāmāśayo viśeṣeṇa pittasthānam uraḥ śiro grīvā parvāṇyāmāśayo medaśca
                        śleṣmasthānāni tatrāpyuro viśeṣeṇa śleṣmasthānam //  
 Ca.1.20.9  sarvaśarīracarāstu
                        vātapittaśleṣmāṇaḥ sarvasmiñcharīre kupitākupitāḥ śubhāśubhāni kurvanti
                        prakṛtibhūtāḥ śubhānyupacayabalavarṇaprasādādīni aśubhāni punarvikṛtimāpannā
                        vikārasaṃjñakāni //  
 Ca.1.20.10  tatra vikārāḥ sāmānyajā
                        nānātmajāśca /  
 tatra sāmānyajāḥ pūrvamaṣṭodarīye vyākhyātāḥ
                        nānātmajāṃstvihādhyāye 'anuvyākhyāsyāmaḥ /  
 tadyathā aśītirvātravikārāḥ catvāriṃśat pittavikārāḥ viṃśatiḥ śleṣmavikārāḥ
                        //  
 Ca.1.20.11  tatrādau
                        vātavikārānanuvyākhyāsyāmaḥ /  
 tadyathā nakhabhedaśca, vipādikā ca, pādaśūlaṃ ca, pādabhraṃśaśca,
                        pādasuptatā ca, vātakhuḍḍatā ca, gulphagrahaśca, piṇḍikodveṣṭanaṃ ca,
                        gṛdhrasī ca, jānubhedaśca, jānuviśleṣaśca, ūrustambhaśca, ūrusādaśca,
                        pāṅgulyaṃ ca, gudabhrāṃśaśca, gudārtiśca, &vṛṣaṇākṣepaśca,
                        śephastambhaśca, vaṅkṣaṇānāhaśca, śroṇibhedaśca, viḍbhedaśca, udāvartaśca,
                        khañjatvaṃ ca, &kubjatvaṃ ca, vāmanatvaṃ ca, trikagrahaśca,
                        pṛṣṭhagrahaśca, pārśvāvamardaśca, udarāveṣṭaśca, hṛnmohaśca, hṛddravaśca,
                        &vakṣaudgharṣaśca, vakṣauparodhaśca, vakṣastodaśca, bāhuśoṣaśca,
                        grīvāstambhaśca, manyāstambhaśca, kaṇṭhoddhvaṃsaśca, &hanubhedaśca,
                        oṣṭhabhedaśca, &akṣibhedaśca, dantabhedaśca, dantaśaithilyaṃ ca,
                        mūkatvaṃ ca&, vāksaṅgaśca, kaṣāyāsyatā ca, mukhaśoṣaśca, arasajñatā ca,
                        ghrāṇanāśaśca, karṇaśūlaṃ ca, aśabdaśravaṇaṃ ca, uccaiḥśrutiśca&,
                        bādhiryaṃ ca, vartmastambhaśca, vartmasaṅkocaśca, timiraṃ ca, akṣiśūlaṃ ca,
                        akṣivyudāsaśca, bhrūvyudāsaśca, śaṅkhabhedaśca, lalāṭabhedaśca, śiroruk ca
                        keśabhūmisphuṭanaṃ ca, arditaṃ ca, ekāṅgarogaśca, sarvāṅgarogaśca,
                        &pakṣavadhaśca, ākṣepakaśca, daṇḍakaśca, &tamaśca, bhramaśca,
                        vepathuśca, jṛmbhā ca, &hikkā ca, viṣādaśca, atipralāpaśca, raukṣyaṃ ca,
                        pāruṣyaṃ ca, śyāvāruṇāvabhāsatā ca, asvapnaśca, anavasthitacittatvaṃ ca;
                        ityaśītirvātavikārā vātavikārāṇāmaparisaṃkhyeyānāmāviṣkṛtatamā vyākhyātāḥ //  
 Ca.1.20.12  sarveṣvapi khalveteṣu
                        vātavikāreṣūkteṣvanyeṣu cānukteṣu vāyoridamātmarūpamapariṇāmi karmaṇaśca
                        svalakṣaṇaṃ yadupalabhya tadavayavaṃ vā vimuktasandehā
                        vātavikāramevādhyavasyanti kuśalāḥ; tadyathā --- raukṣyaṃ śaityaṃ lāghavaṃ
                        vaiśadyaṃ gatiramūrtatvamanavasthitatvaṃ ceti vāyorātmarūpāṇi;
                        &evaṃvidhatvācca vāyoḥ karmaṇaḥ svalakṣaṇamidamasya bhavati taṃ taṃ
                        śarīrāvayavamāviśataḥ&; tadyathā ---
                        sraṃsabhraṃsavyāsasaṅgabhedasādaharṣatarṣakampavartacālatodavyathāceṣṭādīni,
                        tathā
                        kharaparuṣaviśadasuṣirāruṇavareṇakaṣāyavirasamukhatvaśoṣaśūlasuptisaṅkocanastambhanakhañjatādīni
                        ca vāyoḥ karmāṇi; tairanvitaṃ vātavikāramevādhyavasyet //  
 Ca.1.20.13  taṃ
                        madhurāmlalavaṇasnigdhoṣṇairupakramairupakrameta,
                        snehasvedāsthāpanānuvāsananastaḥkarmabhojanābhyaṇgotsādanapariṣekādibhirvātaharairmātrāṃ
                        kālaṃ ca pramāṇīkṛtya tatrāsthāpanānuvāsanaṃ tu khalu sarvatropakramebhyo
                        vāte pradhānatamaṃ manyante bhiṣajaḥ, taddhyādita eva pakvāśayamanupraviśya
                        kevalaṃ vaikārikaṃ vātamūlaṃ chinatti; tatrāvajite 'api vāte śarīrāntargatā
                        vātavikārāḥ praśāntimāpadyante, yathā vanaspatermūle chinne
                        skandhaśākhāprarohakusumaphalapalāśāīnāṃ niyato vināśastadvat //  
 Ca.1.20.14  pittavikārāṃścatvāriṃśatamata
                        ūrdhvamanuvyākhyāsyāmaḥ --- oṣaśca, ploṣaśca, dāhaśca, davathuśca,
                        dhūmakaśca, amlakaśca, vidāhaśca, antardāhaśca, aṃsadāhaśca&,
                        ūṣmādhikyaṃ ca, atisvedaśca (aṅgasvedaśca), aṅgagandhaśca,
                        aṅgāvadaraṇaṃ& ca, śoṇitakledaśca, māṃsakledaśca, tvagdāhaśca,
                        (&māṃsadāhaśca), tvagavadaraṇaṃ ca, carmadalanaṃ& ca, raktakoṭhaśca,
                        raktavisphoṭaśca, raktapittaṃ ca, raktamaṇḍalāni ca, haritatvaṃ ca,
                        hāridratvaṃ ca, nīlikā ca, kakṣā(kṣyā)ca, kāmalā ca, tiktāsyatā ca,
                        lohitagandhāsyatā ca, pūtimukhatā ca, tṛṣṇādhikyaṃ ca, atṛptiśca,
                        āsyavipākaśca, galapākaśca, akṣipākaśca, gudapākaśca, meḍhrapākaśca,
                        jīvādānaṃ ca&, tamaḥpraveśaśca, haritahāridranetramūtravarcastvaṃ ca;
                        iti catvāriṃśatpittavikārāḥ pittavikārāṇāmaprisaṃkhyeyānāmāviṣkṛtatamā
                        vyākhyātāḥ //  
 Ca.1.20.15  sarveṣvapi khalveteṣu
                        pittavikāreṣūkteṣvanyeṣu cānukteṣu pitasyedamātmarūpamapariṇāmi karmaṇaśca
                        svalakṣaṇaṃ, yadupalabhya tadavayavaṃ vā vimuktasaṃdehāḥ
                        pittavikāramevādhyavasyanti kuśalāḥ; tadyathā --- auṣṇyaṃ taikṣṇyaṃ
                        dravatvamanatisneho varṇaśca śuklāruṇavarjo gandhaśca visro rasau ca
                        kaṭukāmlau saratvaṃ ca pittasyātmarūpāṇi; evaṃvidhatvācca pittasya karmaṇaḥ
                        svalakṣaṇamidamasya bhavati taṃ taṃ śarīrāvayavamāviśataḥ; tadyathā ---
                        dāhauṣṇyapākasvedakledakothakaṇḍūsravarāgā yathāsvaṃ ca
                        gandhavarṇarasābhinirvartanaṃ pittasya karmāṇi tairanvitaṃ
                        pittavikāramevādhyavasyet //  
 Ca.1.20.16  taṃ
                        madhuratiktakaṣāyaśītairupakramairupakrameta
                        snehavirekapradehapariṣekābhyaṅgādibhiḥ pittaharairmātrāṃ kālaṃ ca
                        pramāṇīkṛtya; virecanaṃ tu sarvopakramebhyaḥ pitte pradhānatamaṃ manyante
                        bhiṣajaḥ; taddhyādita evāmāśayamanupraviśya kevalaṃ vaikārikaṃ
                        pittamūlamapakarśati, tatrāvajite pitte 'api śarīrāntargatāḥ pittavikārāḥ
                        praśāntimāpadyante, yathā 'agnau vyapoḍhe kevalamagnigṛhaṃ śītībhavati tadvat
                        //  
 Ca.1.20.17  śleṣmavikārāṃśca viṃśatimata
                        ūrdhvaṃ vyākhyāsyāmaḥ; tadyathā --- tṛptiśca, tandrā ca, nidrādhikyaṃ ca,
                        staimityaṃ ca, gurugātratā ca, ālasyaṃ ca, mukhamādhuryaṃ ca, mukhasrāvaśca,
                        śleṣmodgiraṇaṃ ca, malasyādhikyaṃ ca, &balāsakaśca, apaktiśca,
                        hṛdayopalepaśca, kaṇṭhopalepaśca, dhamanīprati(vi)cayaśca, galagaṇḍaśca,
                        atisthaulyaṃ ca, śītāgnitā ca, udardaśca, śvetāvabhāsatā ca,
                        śvetamūtranetravarcastvaṃ ca; iti viṃśatiḥ śelṣmavikārāḥ
                        śleṣmavikārāṇāmaparisaṃkhyeyānāmāviṣkṛtatamā vyākhyātā bhavanti //  
 Ca.1.20.18  sarveṣvapi khalveteṣu
                        śleṣmavikāreṣūkteṣvanyeṣu cānukteṣu śleṣmaṇa idamātmarūpamapariṇāmi
                        karmaṇaśca svalakṣaṇaṃ yadupalabhya tadavayavaṃ vā vimuktasaṃdehāḥ
                        śleṣmavikāramevādhyavasyanti kuśalāḥ; tadyathā ---
                        snehaśaityaśauklyagauravamādhuryashtairyapaicchilyamārtsnyāni śleṣmaṇa
                        ātmarūpāṇi; evaṃvidhatvācca& śleṣmaṇaḥ karṃaṇaḥ svalakṣaṇamidamasya
                        bhavati taṃ taṃ śarīrāvayavamāviśataḥ; tadyathā ---
                        śvaityaśaityakaṇḍūsthairyagauravasnehasuptikledopadehabandhamādhurayacirakāritvāni
                        śleṣmaṇaḥ karmāṇiḥ; tairanvitaṃ śleṣmavikāramevādhyavasyet //  
 Ca.1.20.19  taṃ
                        kaṭukatiktakaṣāyatīkṣnoṣṇarūksāirupakramairupakrameta
                        svedavamanaśirovirecanavyāyāmādibhiḥ śleṣmaharairmātrāṃ kālaṃ ca
                        pramāṇīkṛtya; vamanaṃ tu sarvopakramebhyaḥ śleṣmaṇi pradhānatamaṃ manyante
                        bhiṣajaḥ, taddhyādita evāmāśayamanupraviśyorogatā kevalaṃ vaikārikaṃ
                        śleṣmamūlamūrdhvamutkṣipati, tatrāvajite śleṣmaṇyapi śarīrāntargatāḥ
                        śleṣmavikārāḥ praśāntimāpadyante, yathā bhinne kedārasetau
                        śāliyavaṣaṣṭikādīnyanabhiṣyandyamānānyambhasā praśoṣamāpadyane tadvaditi //  
 Ca.1.20.20  bhavanti cātra 
 
 Ca.1.20.20ab  rogamādau parīkṣeta
                            tato 'anantaramauṣadham /  
 Ca.1.20.20cd  tataḥ karma bhiṣak
                            paścājjñānapūrvaṃ samācaret //  
 
 
 Ca.1.20.21ab  yastu rogamavijñāya
                            karmāṇyārabhate bhiṣak /  
 Ca.1.20.21cd
                             apyauṣadhavidhānajñastasya siddhiryadṛcchayā //  
 
 
 Ca.1.20.22ab  yastu rogaviśeṣajñaḥ
                            sarvabhaiṣajyakovidaḥ /  
 Ca.1.20.22cd
                             deśakālapramāṇajñastasya siddhirasaṃśayam //  
 
 
 Ca.1.20.23  tatra ślokāḥ 
 Ca.1.20.23ab  saṃgrahaḥ prakṛtirdeśo
                            vikāramukhamīraṇam /  
 Ca.1.20.23cd  asandeho 'anubandhaṃśca
                            rogāṇāṃ saṃprakāśitaḥ //  
 
 
 Ca.1.20.24ab  doṣasthānāni rogāṇāṃ
                            gaṇā nānātmajāśca ye /  
 Ca.1.20.24cd  rūpaṃ pṛthak ca doṣāṇāṃ
                            karma cāpariṇāmi yat //  
 
 
 Ca.1.20.25ab  pṛthaktvena ca doṣāṇāṃ
                            nirdiṣṭāḥ samupakramāḥ /  
 Ca.1.20.25cd  samyaṅmahati
                            rogāṇāmadhyāye tattvadarśinā //  
 
 ityagniveśakṛte tantre carakapratisaṃskṛte ślokasthāne mahārogādhyāyo
                        nāma viṃśo 'adhyāyaḥ // 
 samāpto rogacatuṣkaḥ // 
 
 
                    ekaviṃśo 'adhyāyaḥ
                     Ca.1.21.1  athāto 'aṣṭauninditīyamadhyāyaṃ
                        vyākhyāsyāmaḥ //  
 Ca.1.21.2  iti ha smāha bhagavānātreyaḥ //  
 Ca.1.21.3  iha khalu śarīramadhikṛtyāṣṭau
                        puruṣā ninditā bhavanti; tadyathā --- atidīrghaśca, atihrasvaśca, atilomā
                        ca, alomā ca&, atikṛṣṇaśca, atigauraśca, atisthūlaśca, atikṛśaśceti //  
 Ca.1.21.4  tatrātisthūlakṛśayorbhūya evāpare
                        ninditaviśeṣā bhavanti /  
 atisthūlasya tāvadāyuṣo hrāso &javoparodhaḥ kṛcchravyavāyatā daurbalyaṃ
                        daurgandhyaṃ svedābādhaḥ kṣudatimātraṃ pipāsātiyogāśceti bhavantyaṣṭau doṣāḥ
                        /  
 tadatisthaulyamatisaṃpūraṇādgurumadhuraśītasngidhopayogādavyāyāmādavyavāyāddivāsvapnāddharṣanityatvādacintanādbījasvabhāvāccopajāyate
                        /  
 tasya hyatimātramedasvino& meda evopacīyate na tathetare dhātavaḥ,
                        tasmādasyāyuṣo hrāsaḥ; śaithilyāt saukumāryādgurutvācca medaso
                        &javoparodhaḥ, śukrābahutvānmedasā++āvṛtamārgatvācca kṛcchravyavāyatā,
                        daurbalyamasamatvāddhātūnāṃ, daurgandhyaṃ medodoṣānmedasaḥ svabhāvāt
                        svedanatvācca, medasaḥ
                        śleṣmasaṃsargādviṣyanditvādbahutvādgurutvādvyāyāmāsahatvācca svedābādhaḥ,
                        tīkṣṇāgnitvāt prabhūtakoṣṭhavāyutvācca kṣudatimātraṃ pipāsātiyogaśceti //  
 Ca.1.21.5  bhavanti cātra 
 
 Ca.1.21.5ab
                             medasā+āvṛtamārgatvādvāyuḥ koṣṭhe viśeṣataḥ /  
 Ca.1.21.5cd  caran
                            saṃdhukṣayatyagnimāhāraṃ śoṣayatyapi //  
 
 
 Ca.1.21.6ab  tasmāt sa śīghraṃ
                            jarayatyāhāraṃ cātikāṅkṣati /  
 Ca.1.21.6cd  vikārāṃścāśnute ghorān
                            kāṃścitkālavyatikramāt //  
 
 
 Ca.1.21.7ab  etāvupadravakarau
                            viśeṣādagnimārutau /  
 Ca.1.21.7cd  etau hi dahataḥ sthūlā
                            vanadāvo vanā yathā //  
 
 
 Ca.1.21.8ab  medasytīva saṃvṛddhe
                            sahasaivānilādayaḥ /  
 Ca.1.21.8cd  vikārān dāruṇān kṛtvā
                            nāśayantyāśu jīvitam //  
 
 
 Ca.1.21.9ab
                             medomāṃsātivṛddhatvāccalasphigudarastanaḥ /  
 Ca.1.21.9cd  ayathopacayotsāho
                            naro 'atisthūla ucyate //  
 
 
 Ca.1.21.10ab  iti medasvino doṣā
                            hetavo rūpameva ca /  
 Ca.1.21.10cd  nirdiṣṭaṃ vakṣyate
                            vācyamatikārśye tvataḥ param //  
 
 
 Ca.1.21.11ab  sevā rūkṣānnapānānām
                            laṅghanaṃ pramityāśanam /  
 Ca.1.21.11cd  kriyātiyogaḥ śokaśca
                            veganidrāvinigrahaḥ //  
 
 
 Ca.1.21.12ab  rūkṣasyodvartanaṃ
                            snānasyābhyāsaḥ prakṛtirjarā /  
 Ca.1.21.12cd  vikārānuśayaḥ krodhaḥ
                            kruvantyatikṛśaṃ naram //  
 
 
 Ca.1.21.13ab  vyāyāmamatisauhityaṃ
                            kṣutpipāsāmayauṣadham /  
 Ca.1.21.13cd  kṛśo na sahate
                            tadvadatiśītoṣṇamaithunam //  
 
 
 Ca.1.21.14ab  plīhā kāsaḥ kṣayaḥ
                            śvāso gulmo 'arśāṃsyudarāṇi ca /  
 Ca.1.21.14cd  kṛśaṃ
                            prāyo 'abhidhāvanti rogāśca grahaṇīgatāḥ //  
 
 
 Ca.1.21.15ab  śuṣkasphigudaragrīvo
                            dhamanījālasantataḥ /  
 Ca.1.21.15cd  tvagasthiśeṣo 'atikṛśaḥ
                            sthūlaparvā naro mataḥ //  
 
 
 Ca.1.21.16ab  satataṃ
                            vyādhitāvetāvatisthūlakṛśau narau /  
 Ca.1.21.16cd  satataṃ copacaryau hi
                            karśanairbṛṃhaṇairapi //  
 
 
 Ca.1.21.17ab  sthaulyakārśye varaṃ
                            kārśyaṃ samopakaraṇau hi tau /  
 Ca.1.21.17cd  yadyubhau
                            vyādhirāgacchet sthūlamevātipīḍayet //  
 
 
 Ca.1.21.18ab  samamāṃsapramāṇastu
                            samasāhanano naraḥ /  
 Ca.1.21.18cd  dṛḍhendriyo vikārāṇāṃ
                            na balenābhibhūyate //  
 
 
 Ca.1.21.19ab  kṣutpipāsātapasaḥ
                            śītavyāyāmasaṃsahaḥ /  
 Ca.1.21.19cd  samapaktā samajaraḥ
                            samamāṃsacayo mataḥ //  
 
 
 Ca.1.21.20ab  guru cātarpaṇaṃ ceṣṭaṃ
                            sthūlānāṃ karśanaṃ prati /  
 Ca.1.21.20cd  kṛśānāṃ bṛṃhaṇārthaṃ ca
                            laghu saṃtarpaṇaṃ ca yat //  
 
 
 Ca.1.21.21ab  vātaghnānyannapānāni
                            śleṣmamedoharāṇi ca /  
 Ca.1.21.21cd  rūkṣoṣṇā vastayastīkṣṇā
                            rūkṣāṇyudvartanāni ca //  
 
 
 Ca.1.21.22ab  guḍūcībhadramustānāṃ
                            prayogastraiphalastathā /  
 Ca.1.21.22cd  takrāriṣṭaprayogāśca
                            prayogo mākṣikasya ca //  
 
 
 Ca.1.21.23ab  viḍaṅgaṃ nāgaraṃ kṣāraḥ
                            kālaloharajo madhu /  
 Ca.1.21.23cd  yavāmalakacūrṇaṃ ca
                            prayogaḥ kṣaudrasaṃyutaḥ /  
 Ca.1.21.24ab  bilvādipañcamūlasya
                            prayogaḥ kṣaudrasaṃyutaḥ /  
 Ca.1.21.24cd  śilājatuprayogaśca
                            ṣagnimantharasaḥ paraḥ //  
 
 
 Ca.1.21.25ab  praśātikā priyaṅguśca
                            śyāmākā yavakā yavāḥ /  
 Ca.1.21.25cd  jūrṇāhvāḥ kodravā
                            mudgāḥ kulatthāścakramudgakāḥ //  
 
 
 Ca.1.21.26ab  jāḍhakīnāṃ ca bījāni
                            paṭolāmalakaiḥ saha /  
 Ca.1.21.26cd  bhojanārthaṃ prayojyāni
                            pānām cānu madhūdakam //  
 
 
 Ca.1.21.27ab  ariṣṭāṃścānupānārthe
                            medomāṃsakaphāpahān /  
 Ca.1.21.27cd  atisthaulyavināśāya
                            saṃvibhajya prayojayet //  
 
 
 Ca.1.21.28ab  prajāgaraṃ vyavāyaṃ ca
                            vyāyāmaṃ cintanāni ca /  
 Ca.1.21.28cd  sthaulyamicchan
                            parityaktuṃ krameṇābhipravardhayet //  
 
 
 Ca.1.21.29ab  svapno harṣaḥ sukhā
                            śayyā manaso nirvṛtiḥ śamaḥ /  
 Ca.1.21.29cd
                             cintāvyavāyavyāyāmavirāmaḥ priyadarśanam //  
 
 
 Ca.1.21.30ab  navānnāni navam madyaṃ
                            grāmyānūpaudakā rasāḥ /  
 Ca.1.21.30cd  saṃskṛtāni ca māṃsāni
                            dadhi sarpiḥ payāṃsai ca //  
 
 
 Ca.1.21.31ab  ikṣavaḥ śālayo māṣā
                            godhūmā guḍavaikṛtam /  
 Ca.1.21.31cd  bastayaḥ
                            snigdhamadhurāstailābhyaṅgaśca sarvadā //  
 
 
 Ca.1.21.32ab  snigdhamudvartanaṃ
                            snānaṃ gandhamālyaniṣevaṇam /  
 Ca.1.21.32cd  śuklaṃ vāso yathākālaṃ
                            doṣāṇāmavasecanam //  
 
 
 Ca.1.21.33ab  rasāyanānāṃ vṛṣyāṇāṃ
                            yogānāmupasevanam /  
 Ca.1.21.33cd  hatvā 'atikārśyamādhatte
                            nṛṇāmupacayaṃ param //  
 
 
 Ca.1.21.34ab  acintanācca kaṛyāṇāṃ
                            dhruvaṃ saṃtarpaṇena ca /  
 Ca.1.21.34cd  svapnaprasaṅgācca naro
                            varāha iva puṣyati //  
 
 
 Ca.1.21.35ab  yadā tu manasi klānte
                            karmātmānaḥ klamānvitāḥ /  
 Ca.1.21.35cd  viṣayebhyo nivartante
                            tadā svapiti mānavaḥ //  
 
 
 Ca.1.21.36ab  nidrāyattam sukhaṃ
                            duḥkhaṃ puṣṭiḥ kārśyaṃ balābalam /  
 Ca.1.21.36cd  vṛṣatā klībatā
                            jñānamajñānaṃ jīvitaṃ na ca //  
 
 
 Ca.1.21.37ab  akāle 'atiprasaṅgācca na
                            ca nidrā niṣevitā /  
 Ca.1.21.37cd  sukhāyuṣī parākuryāt
                            kālarātririvāparā //  
 
 
 Ca.1.21.38ab  saiva yuktā punaryuṅkte
                            nidrā dehaṃ sukhāyuṣā /  
 Ca.1.21.38cd  puruṣaṃ yoginaṃ siddhyā
                            satyā buddhirivāgatā //  
 
 
 Ca.1.21.39ab
                             gītādhyayanamadyastrīkarmabhārādhvakarśitāḥ /  
 Ca.1.21.39cd  ajīrṇinaḥ kṣatāḥ kṣīṇā
                            vṛddhā bālāstathā 'abalāḥ //  
 
 
 Ca.1.21.40ab  tṛṣṇātīsāraśūlārtāḥ
                            śvāsino hikkinaḥ kṛśāḥ /  
 Ca.1.21.40cd  patitābhihatonmattāḥ
                            klāntā yānaprajāgaraiḥ //  
 
 
 Ca.1.21.41ab  krodhaśokabhayaklāntā
                            divāsvapnocitāśca ye /  
 Ca.1.21.41cd  sarva ete divāsvapnā
                            severan sārvakālikam //  
 
 
 Ca.1.21.42ab  dhātusāmyaṃ tathā
                            hyeṣāṃ balaṃ cāpyupajāyate /  
 Ca.1.21.42cd  śleṣmā puṣṇāti cāṅgāni
                            sthairyaṃ bhavati cāyuṣaḥ //  
 
 
 Ca.1.21.43ab  grīṣme tvādānarūkṣāṇāṃ
                            vardhamāne ca mārute /  
 Ca.1.21.43cd  rātrīṇāṃ
                            cātisaṃkṣipādivāsvapnaḥ praśasyate //  
 
 
 Ca.1.21.44ab  grīṣmavarjyeṣu kāleṣu
                            divāsvapnāt prakupyataḥ /  
 Ca.1.21.44cd  śleṣmapitte
                            divāsvapnastasmātteṣu na śasyate //  
 
 
 Ca.1.21.45ab  medasvinaḥ snehanityāḥ
                            śleṣmalāḥ śleṣmarogiṇaḥ /  
 Ca.1.21.45cd  dūṣīviṣārtāśc adivā na
                            śayīran kadācana //  
 
 
 Ca.1.21.46ab  halīmakaḥ śiraḥśūlaṃ
                            staimityaṃ gurugātratā /  
 Ca.1.21.46cd  aṅgamardo 'agnināśaśca
                            pralepo hṛdayasya ca //  
 
 
 Ca.1.21.47ab
                             śophārocakahṛllāsapīnasārdhāvabhedakāḥ /  
 Ca.1.21.47cd  koṭhāruḥpiḍakāḥ
                            kaṇḍūstandrā kāso galāmayāḥ //  
 
 
 Ca.1.21.48ab  smṛtibuddhipramohaśca
                            saṃrodhaḥ srotasāṃ jvaraḥ /  
 Ca.1.21.48cd  indriyāṇāmasāmarthyaṃ
                            viṣavegapravartanam&{ā.dha} //  
 
 
 Ca.1.21.49ab  bhavennṛṇāṃ
                            divāsvapnasyāhitasya niṣevaṇāt /  
 Ca.1.21.49cd  tasmāddhitāhitaṃ
                            svapnaṃ buddhvā svapyāt sukhaṃ budhaḥ //  
 
 
 Ca.1.21.50ab  rātrau jāgarāṇaṃ rūkṣaṃ
                            snigdhaṃ prasvapanaṃ divā /  
 Ca.1.21.50cd  arūkṣamanabhiṣyandi
                            tvāsīnapracalāyitam //  
 
 
 Ca.1.21.51ab  dehavṛttau
                            yathā+āhārastathā svapnaḥ sukho mataḥ /  
 Ca.1.21.51cd  svapnāhārasmutthe da
                            sthaulyakārśye viśeṣataḥ //  
 
 
 Ca.1.21.52ab  abhyaṅgotsādanaṃ snānaṃ
                            grāmyānūpaudakā rasāḥ /  
 Ca.1.21.52cd  śālyannaṃ sadadhi
                            kṣīraṃ sneho madyaṃ manaḥsukham //  
 
 
 Ca.1.21.53ab  manaso 'anuguṇā gandhāḥ
                            śabdāḥ saṃvāhanāni ca /  
 Ca.1.21.53cd  cakṣuṣostarpaṇaṃ lepaḥ
                            śiraso vadanasya ca //  
 
 
 Ca.1.21.54ab  svāstīrṇā śayanaṃ veśma
                            sukhaṃ kālastathocitaḥ /  
 Ca.1.21.54cd  ānayantyacirānnidrāṃ
                            pranaṣṭa yā nimittataḥ //  
 
 
 Ca.1.21.55ab  kāyasya śirasaścaiva
                            virekaśchardanaṃ bhayam /  
 Ca.1.21.55cd  cintā krodhastathā
                            dhūmo vyāyāmo raktamokṣaṇam //  
 
 
 Ca.1.21.56ab  upavāso 'asukhā śayyā
                            sattvaudāryaṃ tamojayaḥ /  
 Ca.1.21.56cd  nidrāprasaṅgamahitaṃ
                            vārayanti samutthitam //  
 
 
 Ca.1.21.57ab  eta eva ca vijñeyā
                            nidrānāśasya hetavaḥ /  
 Ca.1.21.57cd  kāryaṃ kālo vikāraśca
                            prakṛtirvāyureva ca //  
 
 
 Ca.1.21.58ab  tamobhavā
                            śleṣmasamudbhavā ca manaḥśarīraśramasaṃbhavā ca /  
 Ca.1.21.58cd
                             āgantukīvyādhyanuvartinī ca rātrisvabhāvaprabhavā ca nidrā
                            // 
 
 
 Ca.1.21.59ab  rātrisvabhāvaprabhavā
                            matā yā tāṃ bhūtadhātrīṃ pravadanti tajjñāḥ /  
 Ca.1.21.59cd  tamobhavāmāhuraghasya
                            mūlaṃ śeṣāḥ punarvyādhiṣu nirdiśanti //  
 
 
 Ca.1.21.60  tatra ślokāḥ 
 Ca.1.21.60ab  ninditāḥ puruṣāsteṣāṃ
                            yau viśeṣeṇa ninditau /  
 Ca.1.21.60cd  nindite kāraṇaṃ
                            doṣāstayorninditabheṣajam //  
 
 
 Ca.1.21.61ab  yebhyo yadā hitā nidrā
                            yebhyaścāpyahitā yadā /  
 Ca.1.21.61cd  atinidrāyānidrāya
                            bheṣajaṃ yadbhavā ca sā //  
 
 
 Ca.1.21.62ab  yā yā yathāprabhāvā ca
                            nidra tat sarvamatrijaḥ /  
 Ca.1.21.62cd  aṣtāuninditasaṃkhyāte
                            vyājahāara punarvasuḥ //  
 
 ityagniveśakṛte tantre carakapratisaṃskṛte ślokasthāne 'aṣṭauninditīyo
                        nāmaikaviṃśatitamo 'adhyāyaḥ // 
 
 
                    dvāviṃśo 'adhyāyaḥ/
                     Ca.1.22.1  athāto laṅghanabṛṃhaṇīyamadhyāyaṃ
                        vyākhyāsyāmaḥ&//  
 Ca.1.22.2  iti ha smāha bhagavānātreyaḥ//  
 
 Ca.1.22.3  tapaḥsvādhyāyaniratānātreyaḥ
                            śiṣyasattamān/  
 ṣaḍagniveśapramukhānuktavān paricodayam//  
 
 
 Ca.1.22.4  laṅghanaṃ& bṛṃhaṇaṃ kāle
                            rūkṣaṇaṃ snehanaṃ tathā/  
 svedanaṃ stambhanaṃ caiva jānīte yaḥ sa vai bhiṣak//  
 
 
 Ca.1.22.5  tamuktavantamātreyamagniveśa
                            uvāca ha//  
 
 
 Ca.1.22.6  bhagavaṃllaṅghanaṃ
                            &kiṃsvillaṅghanīyāśca kīdṛśāḥ/  
 bṛṃhaṇaṃ bṛṃhaṇīyāśca rūkṣaṇīyāśca rūkṣaṇam//  
 
 
 Ca.1.22.7  ke snehāḥ& snehanīyāśca
                            svedāḥ svedyāśca ke matāḥ/  
 stambhanaṃ stambhanīyāśca vaktumarhasi tadguro!//  
 
 
 Ca.1.22.8  laṅghanaprabhṛtīnāṃ ca
                            ṣaṇṇāmeṣāṃ samāsataḥ/  
 &kṛtākṛtātivṛttānāṃ lakṣaṇaṃ vaktumarhasi//  
 
 
 Ca.1.22.9  tadagniveśasya vaco niśamya
                            gururabravīt/  
 yat kiñcillāghavakaraṃ dehe tallaṅghanaṃ smṛtam//  
 
 
 Ca.1.22.10  bṛhattvaṃ yaccharīrasya
                            janayettacca bṛṃhaṇam/  
 raukṣyaṃ kharatvaṃ vaiśadyaṃ yat kuryāttaddhi rūkṣaṇam//  
 
 
 Ca.1.22.11  snehanaṃ
                            &snehaviṣyandamārdavakledakārakam/  
 stambhagauravaśītaghnaṃ svedanaṃ svedakārakam//  
 
 
 Ca.1.22.12  stambhanaṃ stambhayati
                            yadgatimantaṃ calaṃ dhruvam/  
 laghūṣṇatīkṣṇaviśadaṃ rūkṣaṃ sūkṣmaṃ kharaṃ saram//  
 
 
 Ca.1.22.13  kaṭhinaṃ caiva yaddravyaṃ
                            prāyastallaṅghanaṃ smṛtam/  
 guru śītaṃ mṛdu snigdhaṃ bahalaṃ sthūlapicchilam//  
 
 
 Ca.1.22.14  prāyo mandaṃ sthiraṃ
                            ślakṣṇaṃ dravyaṃ bṛṃhaṇamucyate/  
 rūkṣaṃ laghu kharaṃ tīkṣṇamuṣṇaṃ sthiramapicchilam//  
 
 
 Ca.1.22.15  prāyaśaḥ kaṭhinaṃ caiva
                            yaddravyaṃ taddhi rūkṣaṇam/  
 dravaṃ sūkṣmaṃ saraṃ snigdhaṃ picchilaṃ guru śītalam/  
 prāyo mandaṃ mṛdu ca yaddravyaṃ tatsnehanaṃ matam//  
 
 
 Ca.1.22.16  uṣṇaṃ tīkṣṇaṃ saraṃ
                            snigdhaṃ rūkṣaṃ sūkṣmaṃ dravaṃ sthiram/  
 dravyaṃ guru ca yat prāyastaddhi svedanamucyate//  
 
 
 Ca.1.22.17  śītaṃ mandaṃ mṛdu ślakṣṇaṃ
                            rūkṣaṃ sūkṣmaṃ dravaṃ sthiram/  
 yaddravyaṃ laghu coddiṣṭaṃ prāyastat stambhanaṃ smṛtam//  
 
 
 Ca.1.22.18  catuṣprakārā saṃśuddhiḥ
                            pipāsā mārutātapau/  
 pācanānyupavāsaśca vyāyāmaśceti laṅghanam//  
 
 
 Ca.1.22.19  prabhūtaśleṣmapittāsramalāḥ
                            saṃsṛṣṭamārutāḥ/  
 bṛhaccharīrā balino laṅghanīyā viśuddhibhiḥ//  
 
 
 Ca.1.22.20  yeṣāṃ madhyabalā rogāḥ
                            kaphapittasamutthitāḥ/  
 vamyatīsārahṛdrogavisūcyalasakajvarāḥ//  
 
 
 Ca.1.22.21
                             vibandhagauravodgārahṛllāsārocakādayaḥ/  
 pācanaistān bhiṣak prājñaḥ prāyeṇādāvupācaret//  
 
 
 Ca.1.22.22  eta eva yathoddiṣṭā
                            yeṣāmalpabalā gadāḥ/  
 pipāsānigrahaisteṣāmupavāsaiśca tāñjayet//  
 
 
 Ca.1.22.23  &rogāñjayenmadhyabalān
                            vyāyāmātapamārutaiḥ/  
 balināṃ kiṃ punaryeṣāṃ &rogāṇāmavaraṃ balam//  
 
 
 Ca.1.22.24  tvagdoṣiṇāṃ
                            pramīḍhānāṃ& snigdhābhiṣyandibṛṃhiṇām/  
 śiśire laṅghanaṃ śastamapi vātavikāriṇām//  
 
 
 Ca.1.22.25  adigdhaviddhamakliṣṭaṃ
                            vayasthaṃ sātmyacāriṇām/  
 mṛgamatsyavihaṅgānāṃ māṃsaṃ bṛṃhaṇamucyate//  
 
 
 Ca.1.22.26  kṣīṇāḥ kṣatāḥ kṛśā vṛddhā
                            durbalā nityamadhvagāḥ/  
 strīmadyanityā grīṣme ca bṛṃhaṇīyā narāḥ smṛtāḥ//  
 
 
 Ca.1.22.27
                             śoṣārśograhaṇīdoṣairvyādhibhiḥ karśitāśca ye/  
 teṣāṃ kravyādamāṃsānāṃ bṛṃhaṇā laghavo rasāḥ//  
 
 
 Ca.1.22.28  snānamutsādanaṃ svapno
                            madhurāḥ snehabastayaḥ/  
 śarkarākṣīrasarpīṃṣi sarveṣāṃ buddhi bṛṃhaṇam//  
 
 
 Ca.1.22.29  kaṭutiktakaṣāyāṇāṃ sevanaṃ
                            strīṣvasaṃyamaḥ/  
 khalipiṇyākatakrāṇāṃ madhvādīnāṃ ca rūkṣaṇam//  
 
 
 Ca.1.22.30  abhiṣyaṇṇā mahādoṣā
                            marmasthā vyādhayaśca ye/  
 ūrustambhaprabhṛtayo rūkṣaṇīyā nidarśitāḥ//  
 
 
 Ca.1.22.31  snehāḥ snehayitavyāśca
                            svedāḥ svedyāśca ye narāḥ/  
 snehādhyāye mayoktāste svedākhye ca savistaram//  
 
 
 Ca.1.22.32  dravaṃ tanvasaraṃ
                            yāvacchītīkaraṇamauṣadham/  
 svādu tiktaṃ kaṣāyaṃ ca stambhanaṃ sarvameva tat//  
 
 
 Ca.1.22.33  pittakṣārāgnidagdhā ye
                            vamyatīsārapīḍitāḥ/  
 viṣasvedātiyogārtāḥ &stambhanīyā nidarśitāḥ//  
 
 
 Ca.1.22.34  vātamūtrapurīṣāṇāṃ visarge
                            gātralāghave/  
 hṛdayodgārakaṇṭhāsyaśuddhau tandrāklame gate//  
 
 
 Ca.1.22.35  svede jāte rucau caiva
                            kṣutpipāsāsahodaye/  
 kṛtaṃ laṅghanamādeśyaṃ nirvyathe cāntarātmani//  
 
 
 Ca.1.22.36  parvabhedo 'aṅgamardaśca
                            kāsaḥ śoṣo mukhasya ca/  
 kṣutpraṇāśo 'arucistṛṣṇā daurbalyaṃ śrotranetrayoḥ//  
 
 
 Ca.1.22.37  manasaḥ
                            saṃbhramo 'abhīkṣṇamūrdhvavātastamo hṛdi/  
 dehāgnibalanāśaśca laṅghane 'atikṛte bhavet//  
 
 
 Ca.1.22.38  balaṃ puṣṭyupalambhaśca
                            kārśyadoṣavivarjanam/  
 lakṣaṇaṃ bṛṃhite sthaulyamati cātyarthabṛṃhite//  
 
 
 Ca.1.22.39  kṛtātikṛtaliṅgaṃ
                            yallaṅghite &taddhi rūkṣite/  
 stambhitaḥ syādbale labdhe yathoktaiścāmayairjitaiḥ//  
 
 
 Ca.1.22.40  śyāvatā
                            stabdhagātratvamudvego hanusaṃgrahaḥ/  
 hṛdvarconigrahaśca syādatistambhitalakṣaṇam//  
 
 
 Ca.1.22.41  lakṣaṇaṃ cākṛtānāṃ syāt
                            ṣaṇṇāmeṣāṃ samāsataḥ/  
 tadauṣadhānāṃ &dhātūnāmaśamo vṛddhireva ca//  
 
 
 Ca.1.22.42  iti ṣaṭ sarvarogāṇāṃ
                            proktāḥ samyagupakramāḥ/  
 sādhyānāṃ sādhane siddhā mātrākālānurodhinaḥ//  
 
 Ca.1.22.43  bhavati cātra --- 
 
  doṣāṇāṃ bahusaṃsargāt saṅkīryante hyupakramāḥ/  
 ṣaṭtvaṃ tu nātivartante tritvaṃ vātādayo yathā//  
 
 Ca.1.22.44  tatra ślokāḥ --- 
 
  ityasmiṃlaṅghanādhyāye vyākhyātāḥ ṣaḍupakramāḥ/  
 yathāpraśnaṃ bhagavatā cikitsā yaiḥ pravartate//  
 
 ityagniveśakṛte tantre carakapratisaṃskṛte ślokasthāne
                        laṅghanabṛṃhaṇīyo nāma dvāviṃśo 'adhyāyaḥ//22// 
 
 
                    trayoviṃśo 'adhyāyaḥ/
                     Ca.1.23.1  athātaḥ saṃtarpaṇīyamadhyāyaṃ
                        vyākhyāsyāmaḥ//  
 Ca.1.23.2  iti ha smāha bhagavānātreyaḥ//  
 
 Ca.1.23.3  saṃtarpayati yaḥ
                            snigdhairmadhurairgurupicchilaiḥ/  
 navānnairnavamadyaiśca māṃsaiścānūpavārijaiḥ//  
 
 
 Ca.1.23.4  gorasairgauḍikaiścānnaiḥ&
                            paiṣṭikaiścātimātraśaḥ/  
 ceṣṭādveṣī divāsvapnaśayyāsanasukhe rataḥ//  
 
 
 Ca.1.23.5  rogāstasyopajāyante
                            saṃtarpaṇanimittajāḥ/  
 pramehapiḍakākoṭhakaṇḍūpāṇḍvāmayajvarāḥ&//  
 
 
 Ca.1.23.6  kuṣṭhānyāmapradoṣāśca
                            mūtrakṛcchramarocakaḥ/  
 tandrā klaibyamatisthaulyamālasyaṃ gurugātratā//  
 
 
 Ca.1.23.7  indriyasrotasāṃ lepo
                            buddhermohaḥ pramīlakaḥ/  
 śophāścaivaṃvidhāścānye śīghramapratikurvataḥ//  
 
 
 Ca.1.23.8  śastamullekhanaṃ tatra vireko
                            raktamokṣaṇam/  
 vyāyāmaścopavāsaśca dhūmāśca svedanāni ca//  
 
 
 Ca.1.23.9  sakṣaudraścābhayāprāśaḥ prāyo
                            rūkṣānnasevanam/  
 cūrṇapradehā ye coktāḥ kaṇḍūkoṭhavināśanāḥ//  
 
 
 Ca.1.23.10  triphalāragvadhaṃ pāṭhāṃ
                            saptaparṇaṃ savatsakam/  
 mustaṃ samadanaṃ nimbaṃ jalenotkvathitaṃ pibet//  
 
 
 Ca.1.23.11  tena mehādayo yānti
                            nāśamabhyasyato dhruvam/  
 mātrākālaprayuktena saṃtarpaṇasamutthitāḥ//  
 
 
 Ca.1.23.12  mustamāragvadhaḥ pāṭhā
                            triphalā devadāru ca/  
 śvadaṃṣṭrā khadiro nimbo haridre tvakca vatsakāt//  
 
 
 Ca.1.23.13  rasameṣāṃ yathādoṣaṃ prātaḥ
                            prātaḥ pibannaraḥ/  
 saṃtarpaṇakṛtaiḥ sarvairvyādhibhiḥ saṃpramucyate//  
 
 
 Ca.1.23.14
                             ebhiścodvartanodgharṣasnānayogopayojitaiḥ/  
 tvagdoṣāḥ praśamaṃ yānti tathā snehopasaṃhitaiḥ//  
 
 
 Ca.1.23.15  kuṣṭhaṃ gomedako hiṅgu
                            krauñcāsthi tryūṣaṇaṃ vacā/  
 vṛṣakaile śvadaṃṣṭrā ca kharāhvā cāśmabhedakaḥ//  
 
 
 Ca.1.23.16  takreṇa dadhimaṇḍena
                            badarāmlarasena vā/  
 mūtrakṛcchraṃ pramehaṃ ca pītametadvyapohati//  
 
 
 Ca.1.23.17  takrābhayāprayogaiśca
                            triphalāyāstathaiva ca/  
 ariṣṭānāṃ prayogaiśca yānti mehādayaḥ śamam//  
 
 
 Ca.1.23.18  tryūṣaṇaṃ triphalā kṣaudraṃ
                            krimighnamajamodakaḥ/  
 mantho 'ayaṃ saktavastailaṃ hito lohodakāplutaḥ//  
 
 
 Ca.1.23.19  &vyoṣaṃ viḍaṅgaṃ
                            śigrūṇi triphalāṃ kaṭurohiṇīm/  
 bṛhatyau dve haridre dve pāṭhāmativiṣāṃ sthirām//  
 
 
 Ca.1.23.20  hiṅgu kebukamūlāni
                            yavānīdhānyacitrakān/  
 sauvarcalamajājīṃ ca hapuṣāṃ ceti cūrṇayet//  
 
 
 Ca.1.23.21
                             cūrṇatailaghṛtakṣaudrabhāgāḥ syurmānataḥ samāḥ/  
 saktūnāṃ ṣoḍaśaguṇo bhāgaḥ saṃtarpaṇaṃ pibet//  
 
 
 Ca.1.23.22  prayogādasya śāmyanti rogāḥ
                            saṃtarpaṇotthitāḥ/  
 pramehā mūḍhavātāśca kuṣṭhānyarśāṃsi kāmalāḥ//  
 
 
 Ca.1.23.23  plīhā pāṇḍvāmayaḥ śopho
                            mūtrakṛcchramarocakaḥ/  
 hṛdrogo rājayakṣmā ca kāsaḥ śvāso galagrahaḥ//  
 
 
 Ca.1.23.24  krimayo grahaṇīdoṣāḥ
                            śvaitryaṃ sthaulyamatīva ca/  
 narāṇāṃ dīpyate cāgniḥ smṛtirbuddhiśca vardhate//  
 
 
 Ca.1.23.25  vyāyāmanityo jīrṇaśī
                            yavagodhūmabhojanaḥ/  
 saṃtarpaṇakṛtairdoṣaiḥ &sthaulyaṃ muktvā vimucyate//  
 
 
 Ca.1.23.26  uktaṃ
                            saṃtarpaṇotthānāmapatarpaṇamauṣadham/  
 vakṣyante sauṣadhāścordhvamapatarpaṇajā gadāḥ//  
 
 
 Ca.1.23.27
                             dehāgnibalavarṇaujaḥśukramāṃsaparikṣayaḥ/  
 jvaraḥ kāsānubandhaśca pārśvaśūlamarocakaḥ//  
 
 
 Ca.1.23.28  śrotradaurbalyamunmādaḥ
                            pralāpo hṛdayavyathā/  
 viṇmūtrasaṃgrahaḥ śūlaṃ jaṅghorutrikasaṃśrayam//  
 
 
 Ca.1.23.29  parvāsthisandhimedaśca ye
                            cānye vātajā gadāḥ/  
 ūrdhvavātādayaḥ sarve jāyante te 'apatarpaṇāt//  
 
 
 Ca.1.23.30  teṣāṃ saṃtarpaṇaṃ tajjñaiḥ
                            punarākhyātamauṣadham/  
 yattadātve samarthaṃ syādabhyāse vā tadiṣyate&//  
 
 
 Ca.1.23.31  sadyaḥkṣīṇo hi sadyo vai
                            tarpaṇenopacīyate/  
 narte saṃtarpaṇābhyāsāccirakṣīṇastu puṣyati//  
 
 
 Ca.1.23.32
                             dehāgnidoṣabhaiṣajyamātrākālānuvartinā/  
 kāryamatvaramāṇena bheṣajaṃ ciradurbale//  
 
 
 Ca.1.23.33  hitā māṃsarasāstasmai
                            payāṃsi ca ghṛtāni ca/  
 snānāni bastayo 'abhyaṅgāstarpaṇāśca ye//  
 
 
 Ca.1.23.34  jvarakāsaprasaktānāṃ
                            kṛśānāṃ mūtrakṛcchriṇām/  
 tṛṣyatāmūrdhvavātānāṃ vakṣyante tarpaṇā hitāḥ//  
 
 
 Ca.1.23.35
                             śarkarāpippalītailaghṛtakṣaudraiḥ samāṃśakaiḥ/  
 saktudviguṇito vṛṣyasteṣāṃ manthaḥ praśasyate//  
 
 
 Ca.1.23.36  saktavo madirā kṣaudraṃ
                            śarkarā ceti tarpaṇam/  
 pibenmārutaviṇmūtrakaphapittānulomanam//  
 
 
 Ca.1.23.37  phaṇitaṃ saktavaḥ
                            sarpirdadhimaṇḍo 'amlakāñjikam/  
 tarpaṇaṃ mūtrakṛcchraghnamudāvartaharaṃ pibet//  
 
 
 Ca.1.23.38  manthaḥ
                            kharjūramṛdvīkāvṛkṣāmlāmlīkadāḍimaiḥ/  
 parūṣakaiḥ sāmalakairyukto madyavikāranut//  
 
 
 Ca.1.23.39  svāduramlo jalakṛtaḥ
                            sasneho rūkṣa eva vā/  
 sadyaḥ saṃtarpaṇo manthaḥ sthairyavarṇabalapradaḥ//  
 
 Ca.1.23.40  tatra ślokaḥ---  
 
  saṃtarpaṇotthā ye rogā rogā ye cāpatarpaṇāt/  
 saṃtarpaṇīye te 'adhyāye sauṣadhāḥ parikīrtitāḥ//  
 
 ityagniveśakṛte tantre carakapratisaṃskṛte ślokasthāne saṃtarpaṇīyo
                        nāma trayoviṃśo 'adhyāyaḥ//23// 
 
 
                    caturviṃśo 'adhyāyaḥ/
                     Ca.1.24.1  athāto vidhiśoṇitīyamadhyāyaṃ
                        vyākhyāsyāmaḥ&//  
 Ca.1.24.2  iti ha smāha bhagavānātreyaḥ//  
 
 Ca.1.24.3  vidhinā śoṇitaṃ jātaṃ śuddhaṃ
                            bhavati dehinām/  
 deśakālaukasātmyānāṃ vidhiryaḥ saṃprakāśitaḥ//  
 
 
 Ca.1.24.4  tadviśuddhaṃ hi rudhiraṃ
                            balavarṇasukhāyuṣā/  
 yunakti prāṇinaḥ śoṇitaṃ hyanuvartate//  
 
 
 Ca.1.24.5
                             praduṣṭabahutīkṣṇoṣṇairmadyairanyaiśca tadvidhraiḥ/  
 tathā 'atilavaṇakṣārairamlaiḥ kaṭubhireva ca//  
 
 
 Ca.1.24.6
                             kulatthamāṣaniṣpāvatilatailaniṣevaṇaiḥ/  
 piṇḍālumūlakādīnāṃ haritānāṃ ca sarvaśaḥ//  
 
 
 Ca.1.24.7  jalajānūpabailānāṃ prasahānāṃ
                            ca sevanāt/  
 dadhyamlamastusuktānāṃ surāsauvīrakasya ca//  
 
 
 Ca.1.24.8  viruddhānāmupaklinnapūtīnāṃ
                            bhakṣaṇena ca/  
 bhuktvā divā prasvapatāṃ dravasnigdhagurūṇi ca//  
 
 
 Ca.1.24.9  atyādānāṃ tathā krodhaṃ
                            bhajatāṃ cātapānalau/  
 chardivegapratīghātāt kāle cānavasecanāt//  
 
 
 Ca.1.24.10
                             śramābhighātasaṃtāpairajīrṇādhyaśanaistathā/  
 śaratkālasvabhāvācca śoṇitaṃ saṃpraduṣyati//  
 
 
 Ca.1.24.11  tataḥ śoṇitajā rogāḥ
                            prajāyante pṛthagvidhāḥ/  
 mukhapāko+&akṣirāgaśca pūtighrāṇāsyagandhitā//  
 
 
 Ca.1.24.12
                             gulmopakuśavīsarparaktapittapramīlakāḥ/  
 vidradhī raktamehaśca pradaro vātaśoṇitam//  
 
 
 Ca.1.24.13  vaivarṇyamagnisādaśca
                            pipāsā gurugātratā/  
 saṃtāpaścātidaurbalyamaruciḥ śirasaśca ruk//  
 
 
 Ca.1.24.14  vidāhaścānnapānasya
                            tiktāmlodgiraṇaṃ klamaḥ/  
 krodhapracuratā buddheḥ saṃmoho lavaṇāsyatā//  
 
 
 Ca.1.24.15  svedaḥ śarīradaurgandhyaṃ
                            madaḥ kampaḥ svarakṣayaḥ/  
 tandrānidrātiyogaśca tamasaścātidarśanam//  
 
 
 Ca.1.24.16
                             kaṇḍvaruḥkoṭhapiḍakākuṣṭhacarmadalādayaḥ/  
 vikārāḥ sarva evaite vijñeyāḥ śoṇitāśrayāḥ//  
 
 
 Ca.1.24.17
                             śītoṣṇasnigdharūkṣādyairupakrāntāśca ye gadāḥ/  
 samyak sādhyā na sidhyanti raktajāṃstān vibhāvayet//  
 
 
 Ca.1.24.18  kuryācchoṇitarogeṣu
                            raktapittaharīṃ kriyām/  
 virekamupavāsaṃ ca srāvaṇaṃ śoṇitasya ca//  
 
 
 Ca.1.24.19  baladoṣapramāṇādvā
                            viśuddhyā rudhirasya vā/  
 rudhiraṃ srāvayejjantorāśayaṃ& prasamīkṣya vā//  
 
 
 Ca.1.24.20  aruṇābhaṃ
                            bhavedvātādviśadaṃ phenilaṃ tanu/  
 pittāt pītāsitaṃ raktaṃ styāyatyauṣṇyāccireṇa ca//  
 
 
 Ca.1.24.21  īṣatpāṇḍu kaphādduṣṭaṃ
                            picchilaṃ tantumadghanam/  
 saṃsṛṣṭaliṅgaṃ& saṃsargāttriliṅgaṃ sānnipātikam//  
 
 
 Ca.1.24.22  tapanīyendragopābhaṃ
                            padmālaktakasannibham/  
 guñjāphalasavarṇaṃ ca viśuddhaṃ viddhi śoṇitam//  
 
 
 Ca.1.24.23  nātyuṣṇaśītaṃ laghu
                            dīpanīyaṃ rakte 'apanīte hitamannapānam/  
 tadā śarīraṃ hyanavastitāsṛgagnirviśeṣeṇa ca rakṣitavyaḥ//  
 
 
 Ca.1.24.24
                             prasannavarṇendriyamindriyārthānicchantamavyāhatapaktṛvegam/  
 sukhānvitaṃ tuṣṭibalopapannaṃ (puṣṭi-) viśuddharaktaṃ puruṣaṃ vandanti//
                         
 
 
 Ca.1.24.25  yadā tu raktavāhīni
                            rasasaṃjñāvahāni ca/  
 pṛthak pṛthak samastā vā srotāṃsi kupitā malāḥ//  
 
 
 Ca.1.24.26  malināhāraśīlasya
                            rajomohāvṛtātmanaḥ/  
 pratihatyāvatiṣṭhante jāyante vyādhayastadā//  
 
 
 Ca.1.24.27  madamūrcchāyasaṃnyāsāsteṣāṃ
                            vidyādvicakṣaṇaḥ/  
 yathottaraṃ balādhikyaṃ hetuliṅgopaśāntiṣu//  
 
 
 Ca.1.24.28  durbalaṃ cetasaḥ sthānaṃ
                            yadā vāyuḥ prapadyate/  
 mano vikṣobhayañjantoḥ saṃjñāṃ saṃmohayettadā//  
 
 
 Ca.1.24.29  pittamevaṃ kaphaścaivaṃ
                            mano vikṣobhayannṛṇām/  
 saṃjñāṃ nayatyākulatāṃ viśeṣaścātra vakṣyate//  
 
 
 Ca.1.24.30  saktānalpadrutābhāṣaṃ
                            calaskhalitaceṣṭitam&/  
 vidyādvātamadāviṣṭaṃ rūkṣaśyāvāruṇākṛtim/  
 Ca.1.24.31  sakrodhaparuṣābhāṣaṃ
                            saṃprahārakalipriyam/  
 vidyāt pittamadāviṣṭaṃ raktapītāsitākṛtim//  
 
 
 Ca.1.24.32  svalpāsaṃbaddhavacanaṃ
                            tandrālasyasamanvitam/  
 vidyāt kaphamadāviṣṭaṃ pāṇḍuṃ pradhyānatatparam//  
 
 
 Ca.1.24.33  sarvāṇyetāni rūpāṇi
                            sannipātakṛte made/  
 jāyate śāmyati kṣipraṃ mado madyamadākṛtiḥ//  
 
 
 Ca.1.24.34  yaśca madyakṛtaḥ prokto
                            viṣajo raudhiraśca yaḥ/  
 sarva ete madā narte vātapittakaphatrayāt//  
 
 
 Ca.1.24.35  nīlaṃ vā yadi vā
                            kṛṣṇamākāśamathavā 'aruṇam/  
 paśyaṃstamaḥ praviśati śīghraṃ ca pratibudhyate&//  
 
 
 Ca.1.24.36  vepathuścāṅgamardaśca
                            prapīḍā hṛdayasya ca/  
 kārśyaṃ śyāvāruṇā cchāyā mūrcchāye vātasaṃbhave//  
 
 
 Ca.1.24.37  raktaṃ haritavarṇaṃ vā
                            viyat pītamathāpi vā/  
 paśyaṃstamaḥ praviśati sasvedaḥ pratibudhyate//  
 
 
 Ca.1.24.38  sapipāsaḥ sasaṃtāpo
                            raktapītākulekṣaṇaḥ/  
 saṃbhinnavarcāḥ pītābho mūrcchāye pittasaṃbhave//  
 
 
 Ca.1.24.39  meghasaṅkāśamākāśamāvṛtaṃ
                            vā tamoghanaiḥ/  
 paśyaṃstamaḥ praviśati cirācca pratibudhyate//  
 
 
 Ca.1.24.40  gurubhiḥ
                            prāvṛtairaṅgairyathaivārdreṇa carmaṇā/  
 saprasekaḥ sahṛllāso mūrcchāye kaphasaṃbhave//  
 
 
 Ca.1.24.41  sarvākṛtiḥ
                            sannipātādapasmāra ivāgataḥ/  
 sa jantuṃ pātayatyāśu vinā bībhatsaceṣṭitaiḥ//  
 
 
 Ca.1.24.42  doṣeṣu madamūrcchāyāḥ
                            kṛtavegeṣu& dehinām/  
 svayamevopaśāmyanti saṃnyāso nauṣadhairvinā//  
 
 
 Ca.1.24.43  vāgdehamanasāṃ
                            ceṣṭāmākṣipyātibalā malāḥ/  
 saṃnyasyantyabalaṃ jantuṃ prāṇāyatanasaṃśritāḥ//  
 
 
 Ca.1.24.44  sa nā saṃnyāsasaṃnyastaḥ
                            kāṣṭhībhūto mṛtopamaḥ/  
 prāṇairviyujyate śīghraṃ muktvā sadyaḥphalāḥ kriyāḥ//  
 
 
 Ca.1.24.45  durge 'ambhasi yathā
                            majjadbhājanaṃ tvarayā budhaḥ/  
 gṛhṇīyāttalamaprāptaṃ tathā saṃnyāsapīḍitam//  
 
 
 Ca.1.24.46  añjanānyavapīḍāśca dhūmāḥ
                            pradhamanāni ca/  
 sūcībhistodanaṃ śastaṃ dāhaḥ pīḍā nakhāntare//  
 
 
 Ca.1.24.47  luñcanaṃ keśalomnāṃ ca
                            dantairdaśanameva ca/  
 ātmaguptāvagharṣaśca hitaṃ tasyāvabodhane//  
 
 
 Ca.1.24.48  saṃmūrcchitāni tīkṣṇāni
                            madyāni vividhāni ca/  
 prabhūtakaṭuyuktāni& tasyāsye gālayenmuhuḥ//  
 
 
 Ca.1.24.49  mātuluṅgarasaṃ
                            tadvanmahauṣadhasamāyutam/  
 tadvatsauvarcalaṃ dadyādyuktaṃ madyāmlakāñjikaiḥ//  
 
 
 Ca.1.24.50  hiṅgūṣaṇasamāyuktaṃ yāvat
                            saṃjñāprabodhanam/  
 prabuddhasaṃjñamannaiśca laghubhistamupācaret//  
 
 
 Ca.1.24.51  vismāpanaiḥ smāraṇaiśca
                            priyaśrutibhireva ca/  
 paḍubhirgītavāditraśabdaiścitraiśca darśanaiḥ//  
 
 
 Ca.1.24.52
                             sraṃsanollekhanairdhūmairañjanaiḥ kavalagrahaiḥ/  
 śoṇitasyāvasekaiśca vyāyāmodgharṣṇaistathā//  
 
 
 Ca.1.24.53  prabuddhasaṃjñaṃ
                            matimānanubandhamupakramet/  
 &tasya saṃrakṣitavyaṃ hi manaḥ pralayahetutaḥ//  
 
 
 Ca.1.24.54  snehasvedopapannānāṃ
                            yathādoṣaṃ yathābalam/  
 pañca karmāṇi kurvīta mūrcchāyeṣu madeṣu ca//  
 
 
 Ca.1.24.55  aṣṭāviṃśatyauṣadhasya tathā
                            tiktasya sarpiṣaḥ/  
 prayogaḥ śasyate tadvanmahataḥ ṣaṭpalasya vā//  
 
 
 Ca.1.24.56  triphalāyāḥ prayogo vā
                            saghṛtakṣaudraśarkaraḥ/  
 śilājatuprayogo vā prayogaḥ payaso 'api vā//  
 
 
 Ca.1.24.57  pippalīnāṃ prayogo vā
                            payasā citrakasya vā/  
 rasāyanānāṃ kaumbhasya sarpiṣo vā praśasyate//  
 
 
 Ca.1.24.58  raktāvasekācchāstrāṇāṃ
                            satāṃ sattvavatāmapi/  
 sevanānmadamūrcchāyāḥ praśamyanti śarīriṇām//  
 
 Ca.1.24.59  tatra ślokau--- 
 
 viśuddhaṃ cāviśuddhaṃ ca śoṇitaṃ tasya hetavaḥ/  
 raktapradoṣajā rogāsteṣu rogeṣu cauṣadham//  
 
 
 Ca.1.24.60
                             madamūrcchāyasaṃnyāsahetulakṣaṇabheṣajam/  
 vidhiśoṇitake 'adhyāye sarvametat prakāśitam//  
 
 ityagniveśakṛte tantre carakapratisaṃskṛte ślokasthāne vidhiśoṇitīyo
                        nāma caturviṃśo 'adhyāyaḥ//24// 
 samāpto yojanācatuṣkaḥ//6// 
 
 
                    pañcaviṃśo 'adhyāyaḥ
                     Ca.1.25.1  athāto yajjaḥpuruṣīyamadhyāyaṃ
                        vyākhyāsyāmaḥ //  
 Ca.1.25.2  iti ha smāha bhagavānātreyaḥ //  
 
 Ca.1.25.3ab  purā pratyakṣadharmāṇāṃ
                            bhagavantaṃ punaravasum /  
 Ca.1.25.3cd  sametānāṃ maharṣīṇāṃ
                            prādurāsīdiyaṃ kathā //  
 
 
 Ca.1.25.4ab  ātmendriyamanorthānāṃ
                            yo 'ayaṃ puruṣasaṃjñakaḥ /  
 Ca.1.25.4cd  rāśirasyāmayānāṃ ca
                            prāgutpattivinścaye //  
 
 
 Ca.1.25.5ab  tadantaraṃ
                            kāśipatirvāmako vākyamarthavit /  
 Ca.1.25.5cd
                             vyājahārarṣisamitimupasṛtyābhivādya ca //  
 
 
 Ca.1.25.6ab  kinnu bhoḥ puruṣo
                            yajjastajjāstasyāmayāḥ smṛtāḥ /  
 Ca.1.25.6cd  na vetyukte narendreṇa
                            provācarṣīn punarvasuḥ //  
 
 
 Ca.1.25.7ab  sarva
                            evāmitajñānavijñānacchinnasaṃśayāḥ /  
 Ca.1.25.7cd  bhavantacchettumarhanti
                            kāśirājasya saṃśayam //  
 
 
 Ca.1.25.8ab  pārīkṣistatparīkṣyāgre
                            maudgalyo vākyamabravīt /  
 Ca.1.25.8cd  ātmajaḥ puruṣo
                            rogāścātmajāḥ kāraṇaṃ hi saḥ //  
 
 
 Ca.1.25.9ab  sa cinotyupabhuṅkte ca
                            karma karmaphalāni ca /  
 Ca.1.25.9cd  nahyṛte cetanādhātoḥ
                            pravṛttiḥ sukhaduḥkhayoḥ //  
 
 
 Ca.1.25.10ab  śaralomā tu netyāha na
                            hyātmā+ātmānamātmanā /  
 Ca.1.25.10cd
                             yojayedvyādhibhirduḥkhairduḥkhadveṣī kadācana //  
 
 
 Ca.1.25.11ab  rajastamobhyāṃ tu manaḥ
                            parītaṃ sattvasaṃjñakam /  
 Ca.1.25.11cd  śarīrasya samutpattau
                            vikārāṇāṃ ca kāraṇam //  
 
 
 Ca.1.25.12ab  vāryovidastu netyāha na
                            hyekaṃ kāraṇaṃ manaḥ /  
 Ca.1.25.12cd  narte
                            śarīrācchārīrarogā na manasaḥ sthitiḥ //  
 
 
 Ca.1.25.13ab  rasajāni tu bhūtāni
                            vyādhayaśca pṛthagvidhāḥ /  
 Ca.1.25.13cd  āpo hi rasavatyastāḥ
                            smṛtā nirvṛittihetavaḥ //  
 
 
 Ca.1.25.14ab  hiraṇyākṣastu netyāha
                            na hyātmā rasajaḥ smṛtaḥ /  
 Ca.1.25.14cd  nātīndriyaṃ manaḥ santi
                            rogāḥ śabdādijāstathā //  
 
 
 Ca.1.25.15ab  ṣaṭdhātujastu puruṣo
                            rogāḥ ṣaṭdhātujāstathā /  
 Ca.1.25.15cd  rāśiḥ ṣaḍdhātujo hyeṣa
                            sāṃkhyairādyaiḥ prakīrtitaḥ //  
 
 
 Ca.1.25.16ab  tathā bruvāṇaṃ
                            kuśikamāha tanneti kauṣikaḥ /  
 Ca.1.25.16cd  kasamānmātāpitṛbhyāṃ hi
                            vinā ṣaḍdhātujo bhavet //  
 
 
 Ca.1.25.17ab  puruṣaḥ
                            puruṣādgaurgoraśvādaśvaḥ prajāyate /  
 Ca.1.25.17cd  pitryā mehādayaścoktā
                            rogāstāvatra kāraṇam //  
 
 
 Ca.1.25.18ab  bhadrakāpyastu netyāha
                            nahyandho 'andhāt prajāyate /  
 Ca.1.25.18cd  mātāpitrorapi ca te
                            prāgutpattirna yujyate /  
 Ca.1.25.19ab  karmajastu mato jantuḥ
                            karmajāstasya cāmayāḥ /  
 Ca.1.25.19cd  nahṛte karmaṇo janma
                            rogāṇāṃ puruṣasya vā //  
 
 
 Ca.1.25.20ab  bharadvājastu netyāha
                            kartā pūrvaṃ hi karmaṇaḥ /  
 Ca.1.25.20cd  dṛṣtaṃ na cākṛtaṃ karma
                            yasya syāt puruṣaḥ phalam //  
 
 
 Ca.1.25.21ab  bhāvahetuḥ svabhāvastu
                            vyādhīnāṃ puruṣasya ca /  
 Ca.1.25.21cd  kharadravacaloṣṇatvaṃ
                            tejontānām yathaiva hi //  
 
 
 Ca.1.25.22ab  kāṅkāyanastu netyāha na
                            hyārambhaphalaṃ bhavet /  
 Ca.1.25.22cd  bhavet
                            svabhāvādbhāvānāmasiddhiḥ siddhireva cā //  
 
 
 Ca.1.25.23ab  sraṣṭā tvamitasaṅkalpo
                            brahmāpatyaṃ prajāpatiḥ /  
 Ca.1.25.23cd  cetanācetanasyāsya
                            jagataḥ sukhaduḥkhayoḥ //  
 
 
 Ca.1.25.24ab  tanneti bhikṣurātreyo
                            na hyapatyaṃ prajāpatiḥ /  
 Ca.1.25.24cd  prajāhitaiṣī satataṃ
                            duḥkhairyuṅjyādasādhuvat //  
 
 
 Ca.1.25.25ab  kālajastveva puruṣaḥ
                            kālajāstasya cāmayāḥ /  
 Ca.1.25.25cd  jagat kālavaśaṃ sarvaṃ
                            kālaḥ sarvatra kāraṇam //  
 
 
 Ca.1.25.26ab  tatharsīṇāṃ
                            vivadatāmuvācedaṃ punarvasuḥ /  
 Ca.1.25.26cd  maivaṃ vocata tattvaṃ
                            hi duṣprāpaṃ pakṣasaṃśrayāt //  
 
 
 Ca.1.25.27ab  vādān saprativādān hi
                            vadanto niścitāniva /  
 Ca.1.25.27cd  pakṣāntaṃ naiva
                            gacchanti tilapīḍakavadgatau //  
 
 
 Ca.1.25.28ab  muktvaivaṃ
                            vādasaṅghaṭṭamadhyātmamanucintyatām /  
 Ca.1.25.28cd  nāvidhūte tamaḥskandhe
                            jñeye jñānaṃ pravartate //  
 
 
 Ca.1.25.29ab  yeṣāmeva hi bhāvānāṃ
                            saṃpat saṃjanayennaram /  
 Ca.1.25.29cd  teṣāmeva
                            vipadvyādhīnvividhānsamudīrayet //  
 
 Ca.1.25.30  athātreyasya bhavagato
                        vacanamanuniśamya punareva vāmakaḥ kāśipatiruvāca bhagavantamātreyaṃ
                        bhagavan saṃpannimittajasya puruṣasya vipannimittajānāṃ ca rogāṇaṃ
                        kimabhivṛddhikāraṇamiti //  
 Ca.1.25.31  tamuvāca bhagavānātreyaḥ
                        hitāhāropayoga eka eva puruṣavṛddhikaro bhavati ahitāhāropayogaḥ
                        punarvyādhinimittamiti //  
 Ca.1.25.32  evaṃvādinaṃ
                        bhagavantamātreyamagniveśa uvāca kathamiha bhagavan hitāhiānāmāhārajātānāṃ
                        lakṣaṇamanapavādamabhijānīmahe
                        hitasamākhyātānāmāhārajātānāmahitasamākhyātānāṃ ca
                        mātrākālakriyābhūmidehadoṣapuruṣāvasthāntareṣu viparītakāritvamupalabhāmaha
                        iti //  
 Ca.1.25.33  tamuvāca bhagavānātreyaḥ
                        yadāhārajātamagniveśa samāṃścaiva śarīradhātūn prakṛtau sthāpayati
                        viṣamāṃśca samīkarotītyetaddhitaṃ viddhi viparītaṃ tvahitamiti
                        ityetaddhitāhitalakṣaṇamanapavādaṃ bhavati //  
 Ca.1.25.34  evaṃvādinaṃ ca
                        bhagavantamātreyamagniveśa uvāca bhagava na tvetadevamupadiṣṭaṃ
                        bhūyiṣṭhakalpāḥ sarvabhiṣajo vijñāsyanti //  
 Ca.1.25.35  tamuvāca bhagavānātreyaḥ yeṣāṃ
                        hi viditamāhāratattvamagniveśa guṇato dravyataḥ karmtaḥ sarvāvayavaśaśca
                        mātrādayo bhāvāḥ ta etadevamupadiṣṭaṃ vijñātumutsahante /  
 yathā tu khalvetadupadiṣṭaṃ bhūyiṣṭhakalpāḥ sarvabhiṣajo vijñāsyanti
                        tathaitadupadekṣyāmo mātrādīn bhāvānanudāharantaḥ teṣāṃ hi bahuvidhavikalpā
                        bhavanti /  
 āhāravidhiviśeṣāṃstu khalu lakṣaṇataścāvayavataścānuvyākhyāsyāmaḥ //  
 Ca.1.25.36  tadyathā
                        āhāratvamāhārasyaikavidhamarthābhedāt sa punardviyoniḥ
                        sthāvarajaṅgamātmakatvāt dvividhaprabhāvaḥ hitāhitodarkaviśeṣāt
                        caturvidhopayogaḥ pānāśanabhakṣyalehyopayogāt ṣaḍāsvādaḥ rasabhedataḥ
                        ṣaḍvidhatvāt viṃśatiguṇaḥ
                        gurulaghuṣītoṣṇasnigdharūkṣamandatīkṣṇasthirasaramṛdukaṭhinaviśadapicchilaślakṣṇakharasūkṣmasthūlasāndradravānugamāt
                        aparisaṃkhyeyavikalpaḥ dravyasaṃyogakaraṇabāhulyāt //  
 Ca.1.25.37  tasya khalu ye ye vikārāvayavā
                        bhūyiṣṭhamupayujyante bhūyiṣṭhakalpānāṃ ca manuṣyāṇāṃ prakṛtyaiva
                        hitatamāścāhitatamāśca tāṃstān yathāvadupadekṣyāmaḥ //  
 Ca.1.25.38  tadyathā lohitaśālayaḥ
                        śūkadhānyānāṃ pathyatamatve śreṣṭhatamā bhavanti mudgāḥ śamīdhānyānām
                        āntarikṣamudakānāṃ saindhavaṃ lavaṇānāṃ jīvantīśākaṃ śākānām aiṇeyaṃ
                        mṛgamāṃsānāṃ lāvaḥ pakṣiṇāṃ godhā bileśayānāṃ rohito matsyānāṃ gavyaṃ sarpiḥ
                        arpiṣāṃ gokṣīraṃ kṣīrāṇāṃ tilatailaṃ sthāvarajātānāṃ snehānāṃ varāhavasā
                        ānūpamṛgavasānāṃ culukīvasā matsyavasānāṃ pākahaṃsavasā
                        jalacaravihaṅgavasānāṃ kukkuṭavasā viṣkiraśakunivasānāṃ ajamedaḥ
                        śākhādamedasāṃ śṛṅgaveraṃ kandānāṃ mṛdvīkā phalānāṃ śarkarekṣuvikārāṇām, iti
                        prakṛtyaiva hitatamānāmāhāravikārāṃ prādhānyato dravyāṇi vyākhyātāni
                        bhavanti //  
 Ca.1.25.39  ahitatamānapyupadekṣyāmaḥ
                        yavakāḥ śūkadhānyānāmapathyatamatvena prakṛṣṭatamā bhavanti māṣāḥ
                        śamīdhānyānāṃ varṣānādeyamudakānām ūṣaraṃ lavaṇānāṃ sarṣapaśākaṃ śākānāṃ
                        gomāṃsaṃ mṛgamāṃsānāṃ kāṇakapotaḥ pakṣiṇāṃ bheko bileśayānāṃ cilicimo
                        matsyānām avikaṃ sarpiḥ sarpiṣām avikṣīraṃ kṣīrāṇāṃ kuskumbhasnehaḥ
                        sthāvarasnehānāṃ mahiṣavasā ānūpamṛgavasānāṃ kumbhīravasā matsyavasānāṃ
                        kākamadguvasā jalacaravihaṅgavasānāṃ caṭakavasā viṣkiraśakunivasānāṃ
                        hastimedaḥ śākhādamedasāṃ nikucaṃ phalānām ālukaṃ kandānāṃ
                        phāṇitamikṣuvikārāṇām iti prakṛtayivāhitatamānāmāhāravikārāṇāṃ
                        prakṛṣṭatamāni dravyāṇi vyākhyātāni bhavanti; (iti) hitāhitāvayavo vyākhyāta
                        āhāravikārāṇām //  
 Ca.1.25.40  ato bhūyaḥ karmauṣadhānāṃ ca
                        prādhānyataḥ sānubandhāni dravyāṇyanuvyākhyāsyāmaḥ /  
 tadyathā annaṃ vṛttikarāṇāṃ śreṣṭham udakamāśvāsakarāṇāṃ (&surā
                        śramaharāṇāṃ) kṣīraṃ jīvanīyānāṃ māṃsaṃ bṛṃhaṇīyānāṃ rasastarpaṇīyānāṃ
                        lavaṇamannadravyarūcikarāṇām amlaṃ hṛdyānāṃ kukkuṭo balyānāṃ nakrareto
                        vṛṣyāṇāṃ madhu śleṣmapittapraśamanānāṃ sarpirvātapittapraśamanānāṃ tailaṃ
                        vātaśleṣmapraśamanānāṃ vamanaṃ śleṣmaharāṇāṃ virecanaṃ pittaharāṇāṃ
                        bastirvātaharāṇāṃ svedo mārdavakarāṇāṃ vyāyāmaḥ sthairyakarāṇāṃ kṣāraḥ
                        puṃstvopaghātināṃ (&tindukamanannadravyarucikarāṇām) āmaṃ
                        kapitthamukaṇṭhyānām, āvikaṃ sarpirahṛdyānām ajākṣīraṃ
                        śoṣaghnastanyasātmyaraktasāṃgrāhikaraktapittaprapraśamanānām avikṣīraṃ
                        śleṣmapittajananānāṃ mahiṣīkṣīraṃ svapnajananānāṃ mandakaṃ
                        dadhyabhiṣyandakarāṇāṃ gavedhukānnaṃ karśanīyānām uddālakānnaṃ
                        virūkṣaṇīyānām ikṣurmūtrajananānāṃ yavāḥ purūṣajananānāṃ jāmbavaṃ
                        vātajananānāṃ śaṣkulyaḥ śleṣmapittajananānāṃ kulatthā amlapittajananānāṃ
                        māṣāḥ śleṣmapittajananānāṃ madanaphalaṃ vamanāsthāpanānuvāsanopayogināṃ
                        trivṛt sukhvirecanānāṃ caturaṅgulo mṛduvirecanānāṃ
                        snukpayastīkṣṇāvirecananāṃ, pratyakpuṣpā śirovirecanānāṃ viḍaṅgaṃ
                        krimighnānāṃ śiṛṣo viṣaghnānāṃ khadiraḥ kuṣṭhaghnānāṃ rāsnā vātaharāṇām
                        āmalakaṃ vayaḥsthāpanānāṃ harītakī pathyānām eraṇḍamūlaṃ vṛṣyavātaharāṇāṃ
                        pippalīmūlaṃ dīpanīyapācanīyagudaśothārśaḥśūlaharāṇāṃ puṣkaramūlaṃ
                        hikkāśvāsakāsapārśvaśūlaharāṇāṃ mustaṃ sāṃgrāhikadīpanīyapācanīyānām udīcyaṃ
                        nirvāapaṇadīpanīyapācanīyacchardyatīsāraharāṇāṃ kaṭvaṅgaṃ
                        sāṃgrāhikaraktapittapraśamanānām amṛtā
                        sāṃgrāhikavātaharadīpanīyaśleṣamśoṇitavibandhapraśamanānāṃ, ativiṣā
                        dīpanīyapācanīyasāṃgrāhikasarvadoṣaharāṇām utpalakumudapadmakiñjalkaḥ
                        sāṃgrāhikaraktapittapraśamanānāṃ durālabhā pittaśleṣmapraśamanānāṃ
                        gandhapriyaṅguḥ śoṇitapittātiyogapraśamanānāṃ kuṭajatvak
                        śleṣmapittaraktasāṃgrāhikopaśoṣaṇānāṃ kāśmaryaphalaṃ
                        raktasāṃgrāhikaraktapittapraśamanānāṃ pṛśniparṇī
                        sāṃgrāhikavātaharadīpanīyavṛṣyāṇāṃ vidārigandhā vṛsyasarvadoṣaharāṇāṃ balā
                        sāṃgrāhikabalyavātaharāṇāṃ gokṣurako mūtrakṛcchrānilaharāṇāṃ
                        hiṅguniryāsaśchedanīyadīpanīyānulomikavātakaphapraśamanānām, amlavetaso
                        bhedanīyadīpanīyānulomikavātaśleṣmaharāṇāṃ yāvaśūkaḥ
                        sraṃsanīyapācanīyārśoghnānāṃ takrābhyāso
                        grahaṇīdoṣaśophārśoghṛtavyāpatpraśamanānāṃ kravyānmāṃsarasābhyāso
                        grahaṇīdoṣaśoṣārśoghnānāṃ kṣīraghṛtābhyāso rasāyanānāṃ
                        samaghṛtasaktuprāśābhyāso vṛsyodāvartaharānāṃ tailagaṇḍūṣābhyāso
                        dantabalarucikarāṇāṃ candanaṃ durgandhaharadāhanirvāpaṇalepanānāṃ
                        rāsnāguruṇī śītāpanayanapralepanānāṃ lāmajjakośīraṃ
                        dāhatvagdoṣasvedāpanayanapralepanānāṃ kuṣṭhaṃ
                        vātaharābhyaṅgopanāhopayogināṃ, madhukaṃ
                        cakṣuṣyavṛsyakeśyakaṇṭhyavarṇyavirajanīyaropaṇīyānāṃ vāyuḥ
                        prāṇasaṃjñāpradānahetūnām agnirāmastambhaśītaśūodvepanapraśamanānāṃ jalaṃ
                        stambhanīyānāṃ mṛdbhṛṣṭaloṣṭrinirvāpitamudakaṃ
                        tṛṣṇācchardyatiyogapraśamanānām atimātrāśanamāmapradoṣahetūnāṃ
                        yathāgnyabhyavahāro 'agnisandhukṣaṇānāṃ yathāsātmyaṃ ceṣṭābhyavahārau
                        sevyānāṃ kālabhojanamārogyakarāṇāṃ tṛptirāhāraguṇānāṃ
                        vegasandhāraṇamanārogyakarāṇāṃ madyaṃ saumanasyajananānām madyākṣepo
                        dhīghṛtismṛtiharāṇāṃ gurubhojanaṃ durvipākakarāṇām, ekāśanabhojanaṃ
                        sukhapariṇāmakarāṇāṃ strīṣvatiprasaṅgaḥ śoṣakarāṇāṃ śukraveganigrahaḥ
                        ṣāṇḍyakarāṇāṃ parāghātanamannāśraddhājananānām anaśanamāyuṣo hrāsakarāṇāṃ
                        pramitāśanaṃ karśanīyānām ajīrṇādhyaśanaṃ grahaṇīdūṣaṇānāṃ
                        viṣamāśanamagnivaiṣamyakarāṇāṃ viruddhavīryāśanaṃ ninditavyādhikarāṇāṃ
                        praśamaḥ prathyānāṃ āyāsaḥ sarvāpathyānāṃ mithyāyogo vyādhikarāṇāṃ
                        rajasvalābhigamanamalakṣmīmukhānāṃ brahmacaryamāyuṣyāṇāṃ
                        paradārābhigamanamanāyuṣyāṇāṃ saṅkalpo vṛṣyāṇāṃ daumanasyamavrṣyāṇām
                        ayathābalamārambhaḥ prāṇoparodhināṃ, viṣādo rogavardhanānāṃ snānaṃ
                        śramaharāṇāṃ harṣaḥ prīṇanānāṃ śokaḥ śoṣaṇānāṃ nivṛttiḥ puṣṭikarāṇāṃ puṣṭiḥ
                        svapnakarāṇām atisvapnastandrākarāṇāṃ sarvarasābhyāso balakarāṇām
                        ekarasābhyāso daurbalyakarāṇāṃ garbhaśalyamāhāryāṇām ajīrṇamuddhāryāṇāṃ bālo
                        mṛdubheṣajīyānāṃ vṛddho yāpyānāṃ garbhinī
                        tīkṣṇauṣadhavyavāyavyāyāmavarjanīyānāṃ saumanasyaṃ garbhadhāraṇānāṃ
                        sannipāto duścikitsyānām āmo viṣamacikitsyānāṃ jvaro rogāṇāṃ kuṣṭhaṃ
                        dīrgharogāṇāṃ rājayakṣmā rogasamūhānāṃ prameho 'anuṣaṅgiṇāṃ
                        jalaukaso 'anuśastrāṇāṃ bastistantrāṇāṃ, himavānauṣadhibhūmīnāṃ soma
                        oṣadhīnāṃ marubhūmirārogyadeśānām anūpo 'ahitadeśānām
                        nirdeśakāritvamāturaguṇānāṃ bhiṣak cikitsāṅgānāṃ nāstiko varjyānāṃ laulyaṃ
                        kleśakarāṇām anirdeśakāritvamariṣṭānāṃ anirvedo vārtalakṣaṇānāṃ vaidyasamūho
                        niḥśaṃśayakarāṇāṃ yogo vaidyaguṇānāṃ vaidyasamūho vijñānamauṣadhīnāṃ
                        śāstrasahitastarkaḥ sādhanānāṃ saṃpratipattiḥ kālajñānaprayojanānām
                        avyavasāyaḥ kālātipattihetūnāṃ dṛṣṭakarmatā niḥsaṃśayakarāṇām asamarthatā
                        bhayakarāṇāṃ tadvidyasaṃbhāṣā buddhivardhanānām, ācāryaḥ
                        śāstrādhigamahetūnām āyurvedo 'amṛtānāṃ sadvacanamanuṣṭheyānām asadgrahaṇaṃ
                        sarvāhitānāṃ sarvasannyāsaḥ sukhānāmiti //  
 Ca.1.25.41  bhavanti cātra 
 
 Ca.1.25.41ab  agryāṇāṃ śatamuddiṣṭaṃ
                            yaddvipañcāśaduttaram /  
 Ca.1.25.41cd  alametadvikārāṇāṃ
                            vighātāyopadiśyate //  
 
 
 Ca.1.25.42ab  samānakāriṇo
                            ye 'arthāsteṣāṃ śreṣṭhasya lakṣaṇam /  
 Ca.1.25.42cd  jyāyastvaṃ
                            kāryakartṛtve varatvaṃ cāpyudāhṛtam //  
 
 
 Ca.1.25.43ab  vātapittakaphānāṃ ca
                            yadyat praśamane hitam /  
 Ca.1.25.43cd  prādhānyataśca
                            nirdiṣṭaṃ yadvyādhiharamuttamam //  
 
 
 Ca.1.25.44ab  etanniśamya nipuṇaṃ
                            cikitsāṃ saṃprayojayet /  
 Ca.1.25.44cd  evaṃ kurvan sadā vaidyo
                            dharmakāmau samaśnute //  
 
 
 Ca.1.25.45ab  pathyaṃ patho 'anapetaṃ
                            yadyaccoktaṃ manasaḥ priyam /  
 Ca.1.25.45cd  yaccāpriyamapathyaṃ ca
                            niyataṃ tanna lakṣayet //  
 
 
 Ca.1.25.46ab
                             mātrākālakriyābhūmidehadoṣaguṇāntaram /  
 Ca.1.25.46cd  prāpya tattaddhi
                            dṛśyante te te bhāvāstathā tathā //  
 
 
 Ca.1.25.47ab  tasmāt svabhāvo
                            nirdiṣṭastathā mātrādirāśrayaḥ /  
 Ca.1.25.47cd  tadapekṣyobhayaṃ karma
                            prayojyaṃ siddhimicchatā //  
 
 Ca.1.25.48  tadātreyasya bhagavato
                        vacanamanuniśamya punarapi bhagavantamātreyamagniveśa uvāca
                        yathoddeśamabhinirdiṣṭaḥ kevalo 'ayamartho bhagavatā śurtaścāsmābhiḥ /  
 āsavadravyāṇāmidānīmanapavādaṃ lakṣaṇamanatisaṃkṣepeṇopadiśyamānaṃ
                        śuśrūṣāmaha iti //  
 Ca.1.25.49  tamuvāca bhagavānātreyaḥ
                        dhānyaphalamūlasārapuṣpakāṇdāpatratvaco bhavantyāsavayonayo 'agniveśa
                        saṃgraheṇāṣṭau śarkarānavamīkāḥ /  
 tāsveva dravyasaṃyogakaraṇato 'aparisaṃkhyeyāsu yathāpathyatamānāmāsavāanāṃ
                        caturaśīrtiṃ nibodha /  
 tadyathā surāsauvīratuṣodakamaireyamedakadhānyāmlāḥ ṣaḍ dhānyāsavā bhavanti,
                        mṛdvīkākharjūrakāśmaryadhanvanarājādanatṛṇaśūnyaparūṣakābhayāmalakamṛgaliṇḍikājāmbavakapitthakuvalabadarakarkandhūpīlupriyālapanasanyagrodhāśvatthaplakṣakapītanodumbarājamodaśṛṅgāṭakaśaṅkhinīphalāsavāḥ
                        ṣaḍviṃśatirbhavanti,
                        vidārigandhāśvagandhākṛṣṇagandhāśatāvarīśyāmātrivṛddantīdravantībilvorubūkacitrakamūlairekādaśa
                        mūlāsavā bhavanti,
                        śālapriyakāśvakarṇacandanasyandanakhadirakadarasaptaparṇārjunāsanārimedatindukakiṇihīśamīśuktiśiṃśapāśirīṣavañjaladhanvanamadhūkaiḥ
                        sārāsavā viṃśatirbhavanti,
                        padmotpalanalikumudasaugandhikapuṇḍaiṛkaśatapatramadhūkapriyaṅgudhātakīpuṣpairdaśa
                        puṣpāsavā bhavanti, ikṣukāṇḍekṣvikṣuvālikāpuṇḍrakacaturthāḥ kāṇḍāsavā
                        bhavanti, paṭolatāḍakapatrāsavau dvau bhavataḥ,
                        tilvakalodhrailavālukakramukacaturthāstvagāsavā bhavanti, śarkarāśava eka
                        eveti /  
 evameṣāmāsavānāṃ caturaśītiḥ paraspareṇāsaṃsṛṣṭānāmāsavadravyāṇāmupanirdiṣṭā
                        bhavati /  
 eṣāmāsavānāmāsutatvādāsavasaṃjñā /  
 dravyasaṃyogavibhāgavistārastveṣāṃ bahuvidhakalpaḥ saṃskāraśca /  
 yathāsvaṃ saṃyogasaṃskārasaṃskṛtā hyāsavāḥ svaṃ karma kurvanti /  
 saṃyogasaṃskrāradeśakālamātrādayaśca bhāvāsteṣāṃ teṣāmāsavānāṃ te te
                        samupadiśyante tattatkāryamabhisamīkṣyeti //  
 Ca.1.25.50  bhavati cātra 
 
 Ca.1.25.50ab
                             manaḥśarīrāgnibalapradānāmasvapnaśokārucināśanānām /  
 Ca.1.25.50cd  saṃharṣaṇānāṃ
                            pravarāsavānāmaśītiruktā caturuttaraiṣā //  
 
 
 Ca.1.25.51  tatra ślokaḥ 
 Ca.1.25.51ab  śarīrarogaprakṛtau
                            matāni tattvena cāhāraviniścayaṃ ca /  
 Ca.1.25.51cd  uvāca
                            yajjaḥpuruṣādike 'asmin munistathā 'agryāṇi varāsavāṃśca //  
 
 ityagniveśakṛte tantre carakapratisaṃskṛte ślokasthāne yajjaḥpuruṣīyo
                        nāma pañcaviṃśo 'adhyāyaḥ // 
 
 
                    ṣaḍviṃśo 'adhyāyaḥ
                     Ca.1.26.1  athāta
                        ātreyabhadrakāpyīyamadhyāyaṃ vyākhyāsyāmaḥ //  
 Ca.1.26.2  iti ha smāha bhagavānātreyaḥ //  
 
 Ca.1.26.3ab  ātreyo bhadrakāpyaśca
                            śākunteyastathaiva ca /  
 Ca.1.26.3cd  pūrṇākṣaścaiva maudgalyo
                            hiraṇyākṣaśca kauśikaḥ //  
 
 
 Ca.1.26.4ab  yaḥ kumāraśirā nāma
                            bharadvājaḥ sa cānaghaḥ /  
 Ca.1.26.4cd  śrīmān vāryovidaścaiva
                            rājā matimatāṃ varaḥ //  
 
 
 Ca.1.26.5ab  nimiśca rājā vaideho
                            baḍiśaśca mahāmatiḥ /  
 Ca.1.26.5cd  kāṅkāyanaśca bāhlīko
                            bāhlīkabhiṣajāṃ varaḥ //  
 
 
 Ca.1.26.6ab  ete śrutavayovṛddhā
                            jitātmāno maharṣayaḥ /  
 Ca.1.26.6cd  vane caitrarathe ramye
                            samīyurvijihīrṣavaḥ //  
 
 
 Ca.1.26.7ab  teṣāṃ
                            tatropaviṣṭānāmiyamarthavatī kathā /  
 Ca.1.26.7cd  babhūvārthavidāṃ
                            samyagrasāhāraviniścaye //  
 
 Ca.1.26.8  eka eva rasa ityuvāca
                        bhadrakāpyaḥ yaṃ pañcānāmindriyārthānāmanyatamaṃ jihvāvaiṣayikaṃ
                        bhāvamācakṣate kuśalāḥ sa punarudakādananya iti /  
 dvau rasāviti śākunteyo brāhmaṇaḥ chedanīya upaśamanīyaśceti /  
 trayo rasā iti pūrṇākṣo maudgalyaḥ chedanīyopaśamanīyasādhāraṇā iti /  
 catvāro rasā iti hiraṇyākṣaḥ kauśikaḥ svādurhitaśca
                        svādurahitaścāsvādurhitaścāsvādurahitaśceti /  
 pañca rasā iti kumāraśirā bharadvājaḥ bhaumaudakāgneyavāyavyāntarikṣāḥ
                        /ṣaḍrasā iti vāryovido rājarṣiḥ gurulaghuśītoṣṇasnigdharūkṣāḥ /  
 sapta rasā iti nimirvaidehaḥ madhurāmlalavaṇakaṭutiktakaṣāyakṣārāḥ /  
 aṣṭau rasā iti baḍiśo dhāmārgavaḥ madhurāmlalavaṇakaṭutiktakaṣāyakṣārāvyaktāḥ
                        /  
 aparisaṃkhyeyā rasā iti kāṅkāyano bāhlīkabhiṣak
                        āśrayaguṇakarmasaṃsvādaviśeṣāṇāmaparisaṃkhyeyatvāt //  
 Ca.1.26.9  ṣaḍeva rasā ityuvāca
                        bhagavānātreyaḥ punarvasuḥ madhurāmlalavaṇakaṭutiktakaṣāyāḥ /  
 teṣāṃ ṣaṇṇāṃ rasānāṃ yonirudakaṃ chedanopaśamane dve karmaṇī tayormiśrībhāvāt
                        sādhāraṇatvaṃ svādvasvādutā bhaktiḥ hitāhitau prabhāvau
                        pañcamahābhūtavikārāstvāśrayāḥ prakṛtivikṛtivicāradeśakālavaśāḥ teṣvāśrayeṣu
                        dravyasaṃjñakeṣu guṇā gurulaghuśītoṣṇasnigdharūkṣādyāḥ kṣaraṇāt kṣāraḥ nāsau
                        rasaḥ dravyaṃ tadanekarasasamutpannamanekarasaṃ
                        kaṭukalavaṇabhūyiṣṭhamanekendriyārthasamanvitaṃ karaṇābhinirvṛttam;
                        &avyaktībhāvastu khalu rasānāṃ prakṛtau bhavatyanurase 'anurasasamanvite
                        vā dravye aparisaṃkhyeyatvaṃ punasteṣāmāśrayādīnāṃ bhāvānāṃ
                        viśeṣāparisaṃkhyeyeatvānna yuktam ekaiko 'api hyeṣāmāśrayādīnāṃ bhāvānāṃ
                        veśeṣānāśrayate viśeṣāparisaṃkhyeyatvāt na ca tasmādanyatvamupapadyate
                        parasparasaṃsṛṣṭabhūyiṣṭhatvānna
                        caiṣāmabhinirvṛtterguṇaprakṛtīnāmaparisaṃkhyeyatvaṃ bhavati tasmānna
                        saṃsṛṣṭānāṃ rasānāṃ karmopadiśanti buddhimantaḥ /  
 taccaiva kāraṇamapekṣamāṇāḥ ṣaṣṇāṃ rasānāṃ paraspareṇāsaṃsṛṣṭānāṃ
                        lakṣaṇapṛthaktvamupadekṣyāmaḥ //  
 Ca.1.26.10  agre tu
                        tāvaddravyabhedamabhipretya kiṃcidabhidhāsyāmaḥ /  
 sarvā dravyaṃ pāñcabhautikamasminnarthe taccetanāvadacenaṃ ca tasya guṇāḥ
                        śabdādayo gurvādayaśca dravyāntāḥ karma pañcavidhamuktaṃ vamanādi //  
 Ca.1.26.11  tatra dravyāṇi
                        gurukharakaṭhinamandasthiraviśadasāndrasthūlagandhaguṇabahulāni pārthivāni
                        tānyupacayasaṅghātagauravasthairyakarāṇi
                        dravasnighdaśītamandamṛdupicchilarasaguṇabahulānyāpyāni
                        tānyupakledasgnehabandhaviṣyandamārdaprahlādakarāṇi
                        uṣṇatīkṣṇasūkṣmalaghurūkṣaviśadarūpaguṇabahulānyāgneyāni tāni
                        dāhapākaprabhāprakāśavarṇakarāṇi
                        laghuśītarūkṣakharaviśadasūkṣmasparśaguṇabahulāni vāyavyāni tāni
                        raukṣyaglānivicāravaiśadyalāghavakarāṇi
                        mṛdulaghusūkṣmaślakṣṇaśabdaguṇabahulānyākāśātmakāni tāni
                        mārdavasauṣiryalāghavakarāṇi //  
 Ca.1.26.12  anenopadeśena nānauṣadhibhūtaṃ
                        jagati kiṃciddravyamupalabhyate tāṃ tāṃ yuktimarthaṃ ca taṃ tamabhipretya //  
 Ca.1.26.13  na tu kevalaṃ guṇaprabhāvādeva
                        dravyāṇi kārmukāṇi bhavanti dravyāṇi hi
                        dravyaprabhāvādguṇaprabhāvāddravyaguṇaprabhāvācca tasmiṃstasmin kāle
                        tattadadhikaraṇamāsādya ṭaṃ tāṃ ca yuktimarthaṃ ca taṃ tamabhipretya yat
                        kurvanti tat karma yena kuvanti tadvīryaṃ yatra kurvanti tadadhikaraṇaṃ yadā
                        kurvanti sa kālaḥ yathā kurvanti sa upāyaḥ yat sādhayanti tat phalam //  
 Ca.1.26.14  bhedaścaiṣāṃ
                        triṣaṣṭividhavikalpo dravyadeśakālaprabhāvādbhavati tamupadekṣyāmaḥ //  
 
 Ca.1.26.15ab  svāduramlādibhiryogaṃ
                            śeṣairamlādayaḥ pṛthak /  
 Ca.1.26.15cd  yānti pañcadaśaitāni
                            dravyāṇi dvirasāni tu //  
 
 
 Ca.1.26.16ab  pṛthagamlādiyuktasya
                            yogaḥ śeṣaiḥ pṛthagbhavet /  
 Ca.1.26.16cd  madhurasya
                            tathā 'amlasya lavaṇasya kaṭostathā //  
 
 
 Ca.1.26.17ab  trirasāni yathāsṃkhyaṃ
                            dravyāṇyuktāni viṃśatiḥ /  
 Ca.1.26.17cd  vakṣyante tu catuṣkeṇa
                            dravyāṇi daśa pañca ca //  
 
 
 Ca.1.26.18ab  svādvamlau sahitau
                            yogaṃ lavaṇādyaiḥ pṛthaggattau /  
 Ca.1.26.18cd  yogaṃ śeṣaiḥ
                            pṛthagyātaścatuṣkarasaṃkhyayā //  
 
 
 Ca.1.26.19ab  sahitau svādulavaṇau
                            tadvat kaṭvādibhiḥ pṛthak /  
 Ca.1.26.19cd  yuktau śeṣaiḥ
                            pṛthagyogaṃ yātaḥ svādūṣaṇau tathā //  
 
 
 Ca.1.26.20ab  kaṭvādyairamlalavaṇau
                            saṃyuktau sahitau pṛthak /  
 Ca.1.26.20cd  yātaḥ śeṣaiḥ
                            pṛthagyogaṃ śeṣairamlakaṭū tathā //  
 
 
 Ca.1.26.21ab  yujyate tu kaṣāyeṇa
                            satiktau lavaṇoṣaṇau /  
 Ca.1.26.21cd  ṣaṭ tu
                            pañcarasānyāhurekaikasyāpavarjanāt //  
 
 
 Ca.1.26.22ab  ṣaṭ caivaikarasāni
                            syurekaṃ ṣaḍrasameva tu /  
 Ca.1.26.22cd  iti triṣaṣṭirdravyāṇāṃ
                            nirdiṣṭā rasasaṃkhyayā //  
 
 
 Ca.1.26.23ab  triṣaṣṭiḥ
                            syāttvasaṃkhyeyā rasānurasakalpanāt /  
 Ca.1.26.23cd  rasāstaratamābhyāṃ tāṃ
                            saṃkhyāmatipatanti hi //  
 
 
 Ca.1.26.24ab  saṃyogāḥ saptapañcāśat
                            kalpanā tu triṣaṣṭidhā /  
 Ca.1.26.24cd  rasānāṃ tatra yogyatvāt
                            kalpitā rasacintakaiḥ //  
 
 
 Ca.1.26.25ab  kvacideko rasaḥ kalpyaḥ
                            saṃyuktāśca rasāḥ kvacit /  
 Ca.1.26.25cd  doṣaiṣadhādīn saṃcintya
                            bhiṣajā siddhimicchatā //  
 
 
 Ca.1.26.26ab  dravyāṇi dvirasādīni
                            saṃyuktāṃśca rasān budhāḥ /  
 Ca.1.26.26cd  rasānekaikaśo vā 'api
                            kalpayanti gadān prati //  
 
 
 Ca.1.26.27ab  yaḥ syādrasavikalpajñaḥ
                            syācca doṣavikalpavit /  
 Ca.1.26.27cd  na sa muhyedvikārāṇāṃ
                            hetuliṅgopaśāntiṣu //  
 
 
 Ca.1.26.28ab  vyaktaḥ śuṣkasya cādau
                            ca raso dravyasya lakṣyate /  
 Ca.1.26.28cd  viparyayeṇānuraso rso
                            nāsti hi saptamaḥ //  
 
 
 Ca.1.26.29ab  parāparatve yuktiśca
                            saṃkhyā saṃyoga eva ca /  
 Ca.1.26.29cd  vibhāgaśca pṛthaktvaṃ
                            ca parimāṇamathāpi ca //  
 
 
 Ca.1.26.30ab  saṃskāro 'abhyāsa ityete
                            guṇā jñeyāḥ parādayaḥ /  
 Ca.1.26.30cd  siddhyupāyāścikitsāyā
                            lakṣaṇaistān pracakṣmahe //  
 
 
 Ca.1.26.31ab
                             deśakālavayomānapākavīryarasādiṣu /  
 Ca.1.26.31cd  parāparatve yuktiśca
                            yojanā yā tu yujyate //  
 
 
 Ca.1.26.32ab  saṃkhyā syādgaṇitaṃ
                            yogaḥ saha saṃyoga ucyate /  
 Ca.1.26.32cd  dravyāṇāṃ
                            dvandvasarvaikakarmajo 'anitya eva ca //  
 
 
 Ca.1.26.33ab  vibhāgastu vibhaktiḥ
                            syādviyogo bhāgaśo grahaḥ /  
 Ca.1.26.33cd  pṛthaktvaṃ syādasaṃyogo
                            vailakṣaṇyamanekatā //  
 
 
 Ca.1.26.34ab  parimāṇaṃ punarmānaṃ
                            saṃskāraḥ karaṇaṃ matam /  
 Ca.1.26.34cd  bhāvābhyasanamabhyāsaḥ
                            śīlanaṃ satatakriyā //  
 
 
 Ca.1.26.35ab  iti svalakṣaṇairuktā
                            guṇāḥ sarve parādayaḥ /  
 Ca.1.26.35cd  cikitsā yairaviditairna
                            yathāvat pravartate //  
 
 
 Ca.1.26.36ab  guṇā guṇāśrayā
                            noktāstasmādrasaguṇān bhiṣak /  
 Ca.1.26.36cd  vidyāddravyaguṇān
                            karturabhiprāyāḥ pṛthagvidhāḥ //  
 
 
 Ca.1.26.37ab  ataśca prakṛtaṃ buddhvā
                            deśakālāntarāṇi ca /  
 Ca.1.26.37cd
                             tantrakarturabiprāyānupāyāṃścārthamādiśet //  
 
 
 Ca.1.26.38ab  ṣaḍvibhaktīḥ
                            pravakṣyāmi rasānāmata uttaram /  
 Ca.1.26.38cd  ṣaṭ pañcabhūtaprabhavāḥ
                            saṃkhyātāśca yathā rasāḥ //  
 
 Ca.1.26.39  saumyāḥ
                        khalvāpo 'antarikṣaprabhavāḥ prakṛtiśītā laghvyāścāvyaktarasāśca
                        tāstvantarikṣādbhraśyamānā bhraṣṭāśca pañcamahābhūtaguṇasamanvitā
                        jaṅgamasthāvarāṇāṃ bhūtānāṃ mūrtīrabhiprīṇayanti tāsu mūrtiṣu
                        ṣādabhimūrcchanti rasāḥ //  
 Ca.1.26.40  teṣāṃ ṣaṇṇāṃ rasānāṃ
                        somaguṇātirekānmadhuro rasaḥ pṛthivyagnibhūyiṣṭhatvādamlaḥ
                        salilāgnibhūyiṣṭhatvāllavaṇaḥ vāyvagunibhūyiṣṭhatvāt kaṭukaḥ
                        vāyvākāśātiriktatvāttiktaḥ pavanapṛthivīvyatirekāt kaṣāya iti /  
 evameṣāṃ rasānāṃ ṣaṭtvamupapannaṃ nyūnātirekaviśeṣānmahābhūyānāṃ bhūyānāmiva
                        sthāvarajaṅgamānāṃ nānāvarṇākṛtiviśeṣāḥ ṣaḍṛtukatvācca kālasyopapanno
                        mahābhūtānāṃ nyūnātirekaviśeṣaḥ //  
 Ca.1.26.41  tatrāgnimārutātmakā rasāḥ
                        prāyeṇordhvabhājaḥ lāghavādutplavanatvācca vāyorūrdhvajvalanatvācca vahneḥ
                        salilapṛthivyātmakāstu prāyeṇādhobhājaḥ pṛthivyā
                        gurutvānnimnagatvāccodakasya vyāmiśrātmakāḥ punarubhayatobhājaḥ //  
 Ca.1.26.42  teṣāṃ ṣaṇṇā rasānāmekaikasya
                        yathādravyaṃ guṇakarmāṇyanuvyākhyāsyāmaḥ //  
 Ca.1.26.43.1  tatra madhuro rasaḥ
                        śarīrasātmyādrasarudhiramāṃsamedosthimajjaujaḥśukrābhivardhana āyuṣyaḥ
                        ṣaḍindriyaprasādano balavarṇakaraḥ
                        pittaviṣamārutaghnastṛṣṇādāhapraśamanastvacyaḥ keśyaḥ kaṇṭhyo balyaḥ prīṇano
                        jīvanastarpaṇo bṛṃhaṇaḥ sthairyakaraḥ kṣīṇakṣatasandhānakaro
                        ghrāṇamukhakaṇṭauṣṭhajihvāprahlādano dāhamūrcchāpraśamanaḥ
                        ṣaṭpadapipīlikānāmiṣṭatamaḥ snigdhaḥ śīto guruśca /  
 sa evaṃguṇo 'apyeka evātyarthamupayujyamānaḥ sthaulyaṃ
                        mārdavamālasyamatisvapnaṃ
                        gauravamanannābhilāṣamagnerdaurbalyamāsyakaṇṭhayormāṃsābhivṛddhiṃ
                        śvāsakāsapratiśyāyālasakaśītajvarānāhāsyamādhuryavamathusaṃjñāsvarapraṇāśagalagaṇḍagaṇdamālāślīpadagalaśophabastidhamanīgalopalepākṣyāmayābhiṣyandānityevaṃprabhṛtīn
                        kaphajān vikārānupajanayati ; 
 Ca.1.26.43.2  amlo raso bhaktaṃ rocayati
                        bhaktaṃ rocayati agniṃ dīpayati dehaṃ bṛṃhayati ūrjayati mano bodhayati
                        indriyāṇi dṛḍhīkaroti balaṃ vardhayati vātamanulomayati hṛdayaṃ tarpayati
                        āsyamāsrāvayati bhukamapakarṣayati kledayati jarayati prīṇayati laghuruṣṇaḥ
                        snigdhaśca /  
 sa evaṃguṇo 'apyeka evātyarthamupayujyamāno dantān harṣayati tarṣayati
                        saṃmīlayatyakṣiṇī saṃvejayati lomāni kaphaṃ vilāpayati pittamabhivardhayati
                        raktaṃ dūṣayati māṃsaṃ vidahati kāyaṃ śithilīkaroti kṣīṇakṣatakṛśadurbalānāṃ
                        śvayathumāpādayati api ca
                        kṣatābhihatadaṣṭadagdhabagnaśūnapracyutāvamūtritaparisarpitamarditacchinnabhinnaviśliṣṭodviddhotpiṣṭādīni
                        pācayatyāgneyasvabhāvāt paridahati kaṇṭhamuro hṛdayaṃ ca ; 
 Ca.1.26.43.3  lavaṇo rasaḥ pācanaḥ
                        kledano dīpanaścyāvanaśchedano bhedanastīkṣṇaḥ saro
                        dikāsyadhaḥsraṃsyavakāśakaro vātaharaḥ stambhabandhasaṅghātavidhamanaḥ
                        sarvarasapratyanīkabhūtaḥ āsyamāsrāvayati kaphaṃ viṣyandayati mārgān
                        viśodhayati sarvaśarīrāvayavān mṛdūkaroti rocayatyāhāram āhārayogī
                        nātyarthaṃ guruḥ snigdha uṣṇaśca /  
 sa evaṃguṇo 'apyeka evātyarthamupayujyamānaḥ pittaṃ kopayati raktaṃ vardhayati
                        tarṣayati mūrcchayati tāpayati dārayati kuṣṇāti māṃsāni pragālayati kuṣṭhāni
                        viṣaṃ vardhayati śophān sphoṭayati dantāṃścyāvayati puṃstvamupahanti
                        indriyāṇyuparūṇaddhi valipalitakhālityamāpādayati api ca
                        lohitapittāmlapittavīsarpavātaraktavicarcikendraluptaprabhṛtīnvikārānupajanayati
                        ; 
 Ca.1.26.43.4  kaṭuko raso vaktraṃ
                        śodhayati agniṃ dīpayati bhūktaṃ śoṣayati ghrāṇamāsrāvayati cakṣurvirecayati
                        sphuṭīkarotīndriyāṇi
                        alasakaśvayathūpacayodardābhiṣyandasnehasvedakledamalānupahanti
                        rocayatyaśanaṃ paṇḍūrvināśayati vraṇānavasādayati krimīn hinasti māṃsaṃ
                        vilikhati śoṇitasaṅghātaṃ bhinatti bandhāṃśchinatti mārgān vivṛṇoti
                        śleṣmāṇaṃ śamayati laghuruṣṇo rūkṣaśca /  
 sa evaṃguṇo 'apyeka evātyarthamupayujyamāno vipākaprabhāvāt pūṃstvamupahanti
                        rasavīryaprabhāvānmohayanti glāpayati sādayati karśayati mūrcchayati
                        namayati tamayati bhramayati kaṇṭhaṃ paricahati śarīratāpamupajanayati balaṃ
                        kṣiṇoti tṛṣṇāṃ janayati api ca
                        vāyvagniguṇabāhulyādbhramadavathukampatodabhedaiścaraṇabhujapārśvapṛṣṭhaprabhṛtiṣu
                        mārutajān vikārānupajanayati ; 
 Ca.1.26.43.5  tikto rasaḥ
                        svayamarociṣṇurapyarocakaghno viṣaghnaḥ krimighno
                        mūrcchādāhakaṇḍūkuṣṭhatṛṣṇāpraśamanastvaṅmāṃsayoḥ sthirīkaraṇo jvaraghno
                        dīpanaḥ pācanaḥ stanyaśodhano lekhanaḥ
                        kledamedovasāmajjalasīkāpūyasvedamṛtrapurīṣapittaśleṣmopaśoṣaṇo rūkṣaḥ śīto
                        laghuśca /  
 sa evaṃguṇo 'apyeka evātyarthamupayujyamāno raukṣyātkharaviṣadasvabhāvācca
                        rasarudhiramāṃsamedosthimajjaśukrāṇyucchoṣayati srotasāṃ
                        kharatvamupapādayati balamādatte karśayati glapayati mohayati bhramayati
                        vadanamupaśoṣayati aparāṃśca vātavikārānupajanayati ; 
 Ca.1.26.43.6  kaṣāyo rasaḥ saṃśamanaḥ
                        saṃgrāhī sandhānakaraḥ pīḍano ropaṇaḥ śoṣaṇaḥ stambhanaḥ
                        śleṣmaraktapittapraśamanaḥ śarīrakledasyopayoktā rūkṣaḥ śīto 'alaghuśca /  
 sa evaṃguṇo 'apyeka evātyarthamupayujyamāna āsyaṃ śoṣayati hṛdyaṃ pīḍayti
                        udaramādhmāpayati vācaṃ nigṛhṇāti srotāṃsyavabadhnāti śyāvatvamāpādayati
                        puṃstvamupahanti viṣṭabhya jarāṃ gacchati vātamūtrapurīṣaretāṃsyavagṛhṇāti
                        karśayati glapayati tarṣayati stambhayati kharaviśadarūkṣatvāt
                        pakṣavadhagrahāpatānakārditaprabhṛtīṃśca vātavikārānupajanayati //  
 Ca.1.26.44  ityevamete ṣaḍrasāḥ
                        pṛthaktvenaikatvena vā mātraśaḥ samyagupayujyamānā upakārāya
                        bhavantyadhyātmalokasya apakārakarāḥ punarato 'anyathā bhavantyupayujyamānāḥ
                        tān vidvānupakārārthameva mātraśaḥ samyagupayojayediti //  
 Ca.1.26.45  bhavanti cātra 
 
 Ca.1.26.45ab  śītaṃ vīryeṇa
                            yaddravyaṃ madhuraṃ rasapākayoḥ /  
 Ca.1.26.45cd  tayoramlaṃ yaduṣṇaṃ ca
                            yaddravyaṃ kaṭukaṃ tayoḥ //  
 
 
 Ca.1.26.46ab  teṣāṃ rasopadeśena
                            nirdeśyo guṇasaṃgrahaḥ /  
 Ca.1.26.46cd  vīryato 'aviparītānāṃ
                            pākataścopadekṣyate //  
 
 
 Ca.1.26.47ab  yathā payo yathā
                            sarpiryathā vā cavyacitrakau /  
 Ca.1.26.47cd  evamādīni cānyāni
                            nirdiśedrasato bhiṣak //  
 
 
 Ca.1.26.48ab  madhuram kiṃciduṣṇaṃ
                            syāt kaṣāyaṃ tiktameva ca /  
 Ca.1.26.48cd  yathā mahatpañcamūlaṃ
                            yathā 'abjānūpamāmiṣam //  
 
 
 Ca.1.26.49ab  lavaṇaṃ saindhavaṃ
                            noṣṇamamlamāmalakaṃ tathā /  
 Ca.1.26.49cd  arkāguruguḍūcīnāṃ
                            tiktānāmuṣṇamucyate //  
 
 
 Ca.1.26.50ab  kiṃcidamlaṃ hi saṃgrāhi
                            kiṃcidamlaṃ bhinatti ca /  
 Ca.1.26.50cd  yathā kapitthaṃ
                            saṃgrāhi bhedi cāmalakaṃ tathā //  
 
 
 Ca.1.26.51ab  pippalī nāgaraṃ vṛṣyaṃ
                            kaṭu cāvṛṣyamucyate /  
 Ca.1.26.51cd  kaṣāyaḥ stambhanaḥ
                            śītaḥ so 'abhayāyāmato 'anyathā //  
 
 
 Ca.1.26.52ab  tasmādrasopadeśena na
                            sarvaṃ dravyāmādiśet /  
 Ca.1.26.52cd  dṛṣtaṃ
                            tulyarase 'apyevaṃ dravye dravye guṇāntaram //  
 
 
 Ca.1.26.53ab  raukṣyāt kaṣāyo
                            rūkṣāṇāmuttamo madhyamaḥ kaṭuḥ /  
 Ca.1.26.53cd
                             tikto 'avarastathoṣṇānāmuṣṇatvāllavaṇaḥ paraḥ //  
 
 
 Ca.1.26.54ab  madhyo 'amlaḥ
                            kaṭukaścāntyaḥ snigdhānāṃ madhuraḥ paraḥ /  
 Ca.1.26.54cd  madhyo 'amlo
                            lavaṇaścāntyo rasaḥ snehānnirūcyate //  
 
 
 Ca.1.26.55ab  madhyotkṛṣṭāvarāḥ
                            śaityāt kaṣāyasvādutiktakāḥ /  
 Ca.1.26.55cd  svadurgurutvādadhikaḥ
                            kaṣāyāllavaṇo 'avaraḥ //  
 
 
 Ca.1.26.56ab  amlāt kaṭustatastikto
                            laghutvāduttamottamaḥ /  
 Ca.1.26.56cd
                             kecillaghūnāmavaramicchanti lavaṇaṃ rasam //  
 
 
 Ca.1.26.57ab  gaurave lāghave caiva
                            so 'avarastyūbhayorapi /  
 Ca.1.26.57cd  paraṃ cāto vipākānāṃ
                            lakṣaṇaṃ saṃpravakṣyate //  
 
 
 Ca.1.26.58ab  kaṭutiktakaṣāyāṇaṃ
                            vipākaḥ prāyaśaḥ kaṭuḥ /  
 Ca.1.26.58cd  amlo 'amlaṃ pacyate
                            svādurmadhuram lavaṇastathā //  
 
 
 Ca.1.26.59ab  madhuro lavaṇāmlau ca
                            snigdhabhāvāttrayo rasāḥ /  
 Ca.1.26.59cd  vātamūtrapurīṣāṇāṃ
                            prāyo mokṣe sukhā matāḥ //  
 
 
 Ca.1.26.60ab  kaṭutiktakaṣāyāstu
                            rūkṣabhāvāttrayo rasāḥ /  
 Ca.1.26.60cd  duḥkhāya mokṣe dṛśyante
                            vātaviṇmūtraretasām //  
 
 
 Ca.1.26.61ab  śukrahā baddhaviṇmūtro
                            vipāko vātalaḥ kaṭuḥ /  
 Ca.1.26.61cd  madhuraḥ sṛṣṭaviṇmūtro
                            vipākaḥ kaphaśukralaḥ //  
 
 
 Ca.1.26.62ab  pittakṛt sṛṣṭaviṇmūtraḥ
                            pāko 'amlaḥ śukranāśanaḥ /  
 Ca.1.26.62cd  teṣāṃ guruḥ
                            syānmadhuraḥ kaṭukāmlāvato 'anyathā //  
 
 
 Ca.1.26.63ab
                             vipākalakṣaṇasyālpamadhyabhūyiṣṭhatāṃ prati /  
 Ca.1.26.63cd  dravyāṇāṃ
                            guṇavaiśeṣyāttatra tatropalakṣayet //  
 
 
 Ca.1.26.64ab
                             mṛdutīkṣṇagurulaghusnigdharūkṣoṣṇaśītalam /  
 Ca.1.26.64cd  vīryamaṣṭavidhaṃ kecit
                            keciddvividhamāsthitāḥ //  
 
 
 Ca.1.26.65ab  śītoṣṇamiti vīryaṃ tu
                            kriyate yena yā kriyā /  
 Ca.1.26.65cd  nāvīryaṃ kurute kiṃcit
                            sarvā vīryakṛtā kriyā //  
 
 
 Ca.1.26.66ab  raso nipāte dravyāṇāṃ
                            vipākaḥ karmaniṣṭhayā /  
 Ca.1.26.66cd  vīryaṃ
                            yāvadadhīvāsānnipātāccopalabhyate //  
 
 
 Ca.1.26.67ab  rasavīryavipākānāṃ
                            sāmānyaṃ yatra lakṣyate /  
 Ca.1.26.67cd  viśeṣaḥ karmaṇāṃ caiva
                            prabhāvastasya sa smṛtaḥ //  
 
 
 Ca.1.26.68ab  kaṭukaḥ kaṭukaḥ pāke
                            vīryoṣṇaścitrako mataḥ /  
 Ca.1.26.68cd  tadvaddantī prabhāvāttu
                            virecayati mānavam //  
 
 
 Ca.1.26.69ab  viṣaṃ viṣaghnamuktaṃ
                            yat prabhāvastatra kāraṇam /  
 Ca.1.26.69cd  ūrdhvānulomikaṃ yacca
                            tat prabhāvaprabhāvitam //  
 
 
 Ca.1.26.70ab  maṇīnāṃ dhāraṇīyānāṃ
                            karma yadvividhātmakam /  
 Ca.1.26.70cd  tat prabhāvākṛtaṃ teṣāṃ
                            prabhāvo 'acintya ucyate //  
 
 
 Ca.1.26.71ab  samyagvipākavīryāṇi
                            prabhāvaścāpyudāhṛtaḥ /  
 Ca.1.26.71cd  kiṃcidrasena kurute
                            karma vīryeṇa cāparam //  
 
 
 Ca.1.26.72ab  dravyaṃ guṇena pākena
                            prabhāveṇa ca kiṃcana /  
 Ca.1.26.72cd  rasaṃ vipākastau vīryaṃ
                            prabhāvastānapohati //  
 
 
 Ca.1.26.73ab  balasāmye rasādīnāmiti
                            naisargikaṃ balam /  
 Ca.1.26.73cd  ṣaṇṇāṃ rasānāṃ
                            vijñānamupadekṣyāmyataḥ param //  
 
 
 Ca.1.26.74ab
                             snehanaprīṇanāhlādamārdavairupalabhyate /  
 Ca.1.26.74cd  mukhastho
                            madhuraścāsyaṃ vyāpnuva&llimpatīva ca //  
 
 
 Ca.1.26.75ab  dantaharṣānmukhāsrāvāt
                            svedanānmukhabodhanāt /  
 Ca.1.26.75cd  vidāhāccāsyakaṇṭhasya
                            prāśyaivāmlaṃ rasaṃ vadet //  
 
 
 Ca.1.26.76ab  pralīyan
                            kledaviṣyandamārdavaṃ kurute mukhe /  
 Ca.1.26.76cd  yaḥ śīghraṃ lavaṇo
                            jñeyaḥ sa vidāhānmukhasya ca //  
 
 
 Ca.1.26.77ab  saṃvejayedyo rasānāṃ
                            nipāte tudatīva ca /  
 Ca.1.26.77cd  vidahanmukhanāsākṣi
                            saṃsrāvī sa kaṭuḥ smṛtaḥ //  
 
 
 Ca.1.26.78ab  pratihanti nipāte yo
                            rasanaṃ svadate na ca /  
 Ca.1.26.78cd  sa tikto
                            mukhavaiśadyaśoṣaprahlādakārakaḥ //  
 
 
 Ca.1.26.79ab
                             vaiśadyastambhajāḍyairyo rasanaṃ yojayedrasaḥ /  
 Ca.1.26.79cd  badhnātīva ca yaḥ
                            kaṇṭhaṃ kaṣāyaḥ sa vikāsyapi //  
 
 Ca.1.26.80  evamuktavantaṃ
                        bhagavantamātreyamagniveśa uvāca bhagavan
                        śrutametadavitathamarthasaṃpadyuktaṃ bhagavato
                        yathāvaddravyaguṇakarmādhikāre vacaḥ paraṃ tvāhāravikārāṇāṃ vairodhikānāṃ
                        lakṣaṇamanatisaṃkṣepeṇopadiśyamānaṃ śuśrūṣāmaha iti //  
 Ca.1.26.81  tamuvāca bhagavānātreyaḥ
                        dehadhātupratyanīkabhūtāni dravyāṇi dehadhātubhirvirodhamāpadyante
                        parasparaguṇaviruddhāni kānicit kānicit saṃyogāt saṃskārādaparāṇi
                        deśakālamātrādibhiścāparāṇi tathā svabhāvādaparāṇi //  
 Ca.1.26.82  tatra yānyāhāramadhikṛtya
                        bhūyiṣṭhamupayujyante teṣāmekadeśaṃ vairodhikamadhikṛtyopadekṣyāmaḥ na
                        matsyān payasā sahābhyavaharet ubhayaṃ hyetanmadhuraṃ madhuravipākaṃ
                        mahābhiṣyandi śītoṣṇatvādviruddhavīryā viruddhavīryatvācchoṇitapradūṣaṇāya
                        mahābhiṣyanditvānmārgoparodhāya ca //  
 Ca.1.26.83  tanniśamyātreyavacanamanu
                        bhadrakāpyo 'agniveśamuvāca sarvāneva matsyān payasā
                        sahābhyavaharedanyatraikasmāccilicimāt sa punaḥ śakalī lohitanayanaḥ sarvato
                        lohitarājī rohitākāraḥ prāyo bhūmau carati taṃ cet payasā
                        sahābhyavaharenniḥsaṃśayaṃ śoṇitajānāṃ vibandhajānāṃ ca
                        vyādhīnāmanyatamamathavā maraṇaṃ prāpnuyāditi //  
 Ca.1.26.84  neti bhagavānātreyaḥ sarvāneva
                        matsyānn apayasā sahābhyavaharedviśeṣatastu cilicimaṃ sa hi
                        mahābhiṣyanditvāt sthūlalakṣaṇatarānetān vyādhīnupajanayatyāmaviṣamudīrayati
                        ca /  
 grāmyānūpaudakapiśitāni ca madhutilaguḍapayomāṣamūlakaṣisairvirūḍhadhānyairvā
                        naikadhyamadyāt tanmūlaṃ hi
                        bādhiryāndhyavepathujāḍyakalamūkatāmaiṇmiṇyamathavā maraṇamāpnoti /  
 na pauṣkaraṃ rohiṇīkaṃ śākaṃ kapotān vā sarṣapatailabhraṣṭānmadhupayobhyāṃ
                        sahābhyavaharet tanmūlaṃ hi
                        &śoṇitābhiṣyandadhamanīpravicayāpasmāraśaṅkhakagalagaṇḍarohiṇīnāmanyatamaṃ
                        prāpnotyathavā maraṇamiti /  
 na mūlakalaśunakṛṣṇagandhārjakasumukhasurasādīni bhakṣayitvā payaḥ sevyaṃ
                        kuṣṭhābādhabhayāt /  
 na jātukaśākaṃ na nikucaṃ pakvaṃ madhupayobhyāṃ sahopayojyam etaddhi
                        maraṇāyāthavā balavarṇatejovīryoparodhāyālaghuvyādhaye ṣāṇḍhyāya ceti /  
 tadeva nikucaṃ pakvaṃ na māṣasūpaguḍasarpirbhiḥ sahopayojyaṃ vairodhikatvāt
                        /tathā+āmrāmrātakamātuluṅganikucakaramardamocadantaśaṭhabadarakośāmrabhavyajāmbavakapitthatintiḍīkapārāvatākṣoḍapanasanālikeradāḍimāmalakānyevaṃprakārāṇi
                        cānyāni dravyāṇi sarvaṃ cāmlaṃ dravamadravaṃ ca payasā saha viruddham /  
 tathā kaṅguvanakamakuṣṭhakakulatthamāṣaniṣyāvāḥ payasā saha viruddhāḥ /  
 padmottarikāśākaṃ śārkaro maireyo madhu ca sahopayuktaṃ viruddhaṃ vātaṃ
                        cātikopayati /  
 hāridrakaḥ sarṣapatailabhṛṣṭo viruddhaḥ pittaṃ cātikopayati /  
 pāyaso manthānupāno viruddhaḥ śleṣmāṇaṃ cātikopayati /  
 upodikā tilakalkasiddhā heturatīsārasya /  
 balākā vāruṇyā saha kulmāṣairapi viruddhā saiva śūkaravasāparibhṛṣṭā sadyo
                        vyāpādayati /  
 mayūramāṃsameraṇḍasīsakāvasaktameraṇdāgnipluṣṭameraṇḍatailayuktaṃ sadyo
                        vyāpādayati /  
 hāridrakamāṃsaṃ hāridrasīsakāvasaktaṃ hāridrāgnipluṣṭaṃ sadyo vyāpādayati
                        tadeva bhasmapāṃśuparidhvastaṃ sakṣaudraṃ sadyo maraṇāya /  
 matsyanistālanasiddhāḥ pippalyastathā kākamācī madhu ca maraṇāya /  
 madhu coṣṇamuṣṇārtasya ca madhu maraṇāya /  
 madhusarpiṣī samadhṛte madhu vāri cāntarikṣaṃ samadhṛtaṃ madhu puṣkarabījaṃ
                        madhu pītvoṣṇodakaṃ bhallātakoṣṇodakaṃ takrasiddhaḥ kampillakaḥ paryuṣitā
                        kākamācī aṅgāraśūlyo bhāsaśceti viruddhāni /  
 ityetadyathāpraśnamabhinirdiṣtāṃ bhavatīti //  
 Ca.1.26.85  bhavanti cātra 
 
 Ca.1.26.85ab  yat kiñciddoṣamāsrāvya
                            na nirharati kāyataḥ /  
 Ca.1.26.85cd  āhārajātaṃ tat
                            sarvamahitāyopapadyate //  
 
 
 Ca.1.26.86ab  yaccāpi
                            deśakālāgnimātrāsātmyānilādibhiḥ /  
 Ca.1.26.86cd  saṃskārato vīryataśca
                            koṣṭhāvasthākramairapi //  
 
 
 Ca.1.26.87ab  parihāropacārābhyāṃ
                            pākāt saṃyogato 'api ca /  
 Ca.1.26.87cd  viruddhaṃ tacca na
                            hitaṃ hṛtsaṃpadvidhibhiśca yat //  
 
 
 Ca.1.26.88ab  viruddhaṃ
                            deśatastāvadrūkṣatīkṣaṇādi dhanvani /  
 Ca.1.26.88cd  ānūpe snigdhaśītādi
                            bheṣajaṃ yanniṣevyate //  
 
 
 Ca.1.26.89ab  kālato 'api viruddhaṃ
                            yacchītarūkṣādisevanam /  
 Ca.1.26.89cd  śīte kāle tathoṣṇe ca
                            kaṭukoṣṇādisevanam //  
 
 
 Ca.1.26.90ab  viruddhamanale
                            tadvadannapānaṃ caturvidhe /  
 Ca.1.26.90cd  madhusarpiḥ samadhṛtaṃ
                            mātrayā tadvirudhyate //  
 
 
 Ca.1.26.91ab  kaṭukoṣṇādisātmyasya
                            svāduśītādisevanam /  
 Ca.1.26.91cd  yattat sātmyaviruddhaṃ
                            tu viruddhaṃ tvanilādibhiḥ //  
 
 
 Ca.1.26.92ab  yā
                            samānaguṇābhyāsaviruddhānnauṣadhikriyā /  
 Ca.1.26.92cd  saṃskārato viruddhaṃ
                            tadyadbhojyaṃ viṣavadbhavet //  
 
 
 Ca.1.26.93ab  eraṇḍasīsakāsaktaṃ
                            śikhimāṃsaṃ yathaiva hi /  
 Ca.1.26.93cd  viruddhaṃ vīryato
                            jñeyaṃ vīryataḥ śītalātmakam //  
 
 
 Ca.1.26.94ab  tat saṃyojyoṣṇavīryeṇa
                            dravyeṇa saha sevyate /  
 Ca.1.26.94cd  krūrakoṣṭhasya
                            cātyalpaṃ mandavīryamabhedanam //  
 
 
 Ca.1.26.95ab  mṛdukoṣṭhasya guru ca
                            bhedanīyaṃ tathā bahu /  
 Ca.1.26.95cd  etat koṣṭhaviruddhaṃ tu
                            viruddhaṃ syādavasthayā //  
 
 
 Ca.1.26.96ab
                             śramavyavāyavyāyāmasaktasyānilakopanam /  
 Ca.1.26.96cd  nidrālasasyālasasya
                            bhojanaṃ śleṣmakopanam //  
 
 
 Ca.1.26.97ab  yaccānutsṛjya viṇmūtraṃ
                            bhuṅkte yaścābubhukṣitaḥ /  
 Ca.1.26.97cd  tacca kramaviruddhaṃ
                            syādyaccātikṣudvaśānugaḥ //  
 
 
 Ca.1.26.98ab  parihāraviruddhaṃ tu
                            varāhādīnniṣevya yat /  
 Ca.1.26.98cd  sevetoṣṇaṃ ghṛtādīṃśca
                            pītvā śītaṃ niṣevate //  
 
 
 Ca.1.26.99ab  viruddhaṃ pākataścāpi
                            duṣṭadurdārusādhitam /  
 Ca.1.26.99cd
                             apakvataṇḍulātyarthapakvadagdhā ca yadbhavet /  
 Ca.1.26.99ef  saṃyogato viruddhaṃ
                            tadyathā 'amlaṃ payasā saha //  
 
 
 Ca.1.26.100ab  amanorucitaṃ yacca
                            hṛdviruddhaṃ taducyate /  
 Ca.1.26.100cd  saṃpadviruddhaṃ
                            tadvidyādasaṃjātarasaṃ tu yat //  
 
 
 Ca.1.26.101ab  atikrāntarasaṃ vā 'api
                            vipannarasameva vā /  
 Ca.1.26.101cd  jñeyaṃ vidhiviruddhaṃ
                            tu bhujyate nibhṛte na yat /  
 Ca.1.26.101ef  tadevaṃvidhamannaṃ
                            syādviruddhamupayojitam //  
 
 
 Ca.1.26.102ab
                             ṣāṇḍhyāndhyavīsarpadakodarāṇāṃ visphoṭakonmādabhagandarāṇām /  
 Ca.1.26.102cd
                             mūrcchāmadādhmānagalagrahāṇāṃ pāṇḍvāmayasyāmaviṣasya caiva //
                         
 
 
 Ca.1.26.103ab
                             kilāsakuṣṭhagrahaṇīgadānāṃ śothāmlapittajvarapīnasānām /  
 Ca.1.26.103cd  santānadoṣasya
                            tathaiva mṛtyorviruddhamannaṃ pravadanti hetum //  
 
 
 Ca.1.26.104  eṣāṃ khalvapareṣāṃ ca
                            vairodhikanimittānāṃ vyādhīnāmime bhāvāḥ pratikārā bhavanti /  
 tadyathā vamanaṃ virecanaṃ ca tadvirodhināṃ ca dravyāṇāṃ
                            saṃśamanārthamupayogaḥ tathāvidhaiśca dravyaiḥ pūrvamabhisaṃskāraḥ
                            śarīrasyeti //  
 
 
 Ca.1.26.105  bhavataścātra 
 Ca.1.26.105ab  viruddhāśanajān rogān
                            pratihanti vivecanam /  
 Ca.1.26.105cd  vamanaṃ śamanaṃ caiva
                            pūrvaṃ vā hitasevanam //  
 
 
 Ca.1.26.106ab  sātmyato 'alpatayā
                            vā 'api dīptāgnestaruṇasya ca /  
 Ca.1.26.106cd  snigdhavyāyāmabalināṃ
                            viruddhaṃ vitathaṃ bhavet //  
 
 
 Ca.1.26.107  tatra ślokāḥ 
 Ca.1.26.107ab  matirāsīnmaharṣīṇāṃ
                            yā yā rasaviniścaye /  
 Ca.1.26.107cd  dravyāṇi
                            guṇakramabhyāṃ dravyasaṃkhyā rasāśrayā //  
 
 
 Ca.1.26.108ab  kāraṇaṃ rasasaṃkhyāyā
                            rasānurasalakṣaṇam /  
 Ca.1.26.108cd  parādīnāṃ guṇānāṃ ca
                            lakṣaṇāni pṛthakpṛthak //  
 
 
 Ca.1.26.109ab  pañcātmakānāṃ ṣaṭtvaṃ
                            ca rasānāṃ yena hetunā /  
 Ca.1.26.109cd  ūrdhvānulomabhājaśca
                            yadguṇātiśayādrasāḥ //  
 
 
 Ca.1.26.110ab  ṣaṇṇāṃ rasānāṃ ṣaṭtve
                            ca savibhaktā vibhaktayaḥ /  
 Ca.1.26.110cd  uddeśaścāpavādaśca
                            dravyāṇāṃ guṇakarmaṇi //  
 
 
 Ca.1.26.111ab  pravarāvaramadhyatvaṃ
                            rasānām gaurvādiṣu /  
 Ca.1.26.111cd  pākaprabhāvayorliṅgaṃ
                            vīryasaṃkhyāviniścayaḥ //  
 
 
 Ca.1.26.112ab  ṣaṇṇāmāsvādyamānānāṃ
                            rasānāṃ yat svalakṣaṇam /  
 Ca.1.26.112cd  yadyadvirudhyate
                            yasmādyena yatkāri caiva yat //  
 
 
 Ca.1.26.113ab  vairodhikanimittānāṃ
                            vyāhīnāmauṣadhaṃ ca yat /  
 Ca.1.26.113cd  ātreyabhadrakāpyīye
                            tat sarvamavadanmuniḥ //  
 
 ityagniveśakṛte tantre carakapratisaṃskṛte ślokasthāne
                        ātreyabhadrakāpyīyo nāma ṣaḍviṃśo 'adhyāyaḥ // 
 
 
                    saptaviṃśo 'adhyāyaḥ
                     Ca.1.27.1  athāto 'annapānavidhimadhyāyaṃ
                        vyākhyāsyāmaḥ //  
 Ca.1.27.2  iti ha smāha bhagavānātreyaḥ //  
 Ca.1.27.3  iṣṭavarṇagandharasasparśaṃ
                        vidhivihitamannapānaṃ prāṇināṃ prāṇisaṃjñakānāṃ prāṇamācakṣate kuśalāḥ
                        pratyakṣaphaladarśanāt tadindhanā hyantaragneḥ sthitiḥ tat sattvamūrjyati
                        taccharīradhātuvyūhabalavarṇendriyaprasādakaraṃ yathoktamupasevyamānaṃ
                        viparītamahitāya saṃpadyate //  
 Ca.1.27.4
                         tasmāddhitāhitāvabodhanārthamannapānavidhimakhilenopadekṣyāmo& 'agniveśa!/  
 tat svabhāvādudaktaṃ kledayati, lavaṇaṃ viṣyandayati, kṣāraḥ pācayati, madhu
                        saṃdadhāti, sarpiḥ snehayati, kṣīraṃ jīvayati, māṃsaṃ bṛṃhayati, rasaḥ
                        prīṇayati, surā jarjarīkaroti, śīdhuravadhamati, drākṣāsavo dīpayati,
                        phāṇitamācinoti, dadhi śophaṃ janayati, piṇyākaśākaṃ glapayati,
                        prabhūtāntarmalo māṣasūpaḥ, dṛṣṭiśukraghnaḥ kṣāraḥ, prāyaḥ
                        pittalamamlamanyatra dāḍimāmalakāt, prāyaḥ śleṣmalaṃ madhuramanyatra
                        madhunaḥ purāṇācca śāliṣaṣṭikayavagodhūmāt, prāyastikaṃ vātalamavṛṣyaṃ
                        cānyatra vegāgrāmṛtāpaṭolapatrāt, prāyaḥ kaṭukaṃ vātalamavṛṣyaṃ cānyatra
                        pippalīviśvabheṣajāt//  
 
 Ca.1.27.5  paramato
                            &vargasaṃgraheṇāhāradravyāṇyanuvyākhyāsyāmaḥ//  
 
 
 Ca.1.27.6
                             śūkadhānyaśamīdhānyamāṃsaśākaphalāśrayān/  
 vargān haritamadyāmbugorasekṣuvikārikān//  
 
 
 Ca.1.27.7  daśa dvau cāparau vargau
                            kṛtānnāhārayoginām/  
 rasavīryavipākaiśca prabhāvaiśca pracakṣmahe//  
 
 
 Ca.1.27.8  atha śūkadhānyavargaḥ---
                            raktaśālirmahāśāliḥ kalamaḥ śakunāhṛtaḥ&/  
 &tūrṇako dīrghaśūkaśca gauraḥ pāṇḍukalāṅgulau//  
 
 
 Ca.1.27.9  sugandhako lohavālaḥ
                            sārivākhyaḥ pramodakaḥ/  
 pataṅgastapanīyaśca ye cānye śālayaḥ śubhāḥ//  
 
 
 Ca.1.27.10  śītā rase vipāke ca
                            madhurāścālpamārutāḥ/  
 baddhālpavarcasaḥ snigdhā bṛṃhaṇāḥ śukramūtralāḥ//  
 
 
 Ca.1.27.11  raktaśālirvarasteṣāṃ
                            &tṛṣṇāghnastrimalāpahaḥ/  
 mahāṃstasyānu kalamastasyāpyanu tataḥ pare//  
 
 
 Ca.1.27.12  yavakā hāyanāḥ
                            pāṃsuvāpyanaiṣadhakādayaḥ&/  
 śālīnāṃ śālayaḥ kurvantyanukāraṃ guṇāguṇaiḥ//  
 
 
 Ca.1.27.13  śītaḥ snigdho 'aguruḥ
                            svādustridoṣaghnaḥ sthirātmakaḥ/  
 ṣaṣṭikaḥ pravaro gauraḥ kṛṣṇagaurastato 'anu ca//  
 
 
 Ca.1.27.14  varakoddālakau
                            cīnaśāradojjvaladardurāḥ/  
 &gandhanāḥ kuruvindāśca ṣaṣṭikālpāntarā guṇaiḥ//  
 
 
 Ca.1.27.15  madhuraścāmlapākaśca vrīhiḥ
                            pittakaro guruḥ/  
 bahumūtrapurīṣoṣmā tridoṣastveva pāṭalaḥ//  
 
 
 Ca.1.27.16  sakoradūṣaḥ śyāmākaḥ
                            kaṣāyamadhuro laghuḥ/  
 vātalaḥ kaphapittaghnaḥ śītaḥ saṃgrāhiśoṣaṇaḥ//  
 
 
 Ca.1.27.17
                             hastiśyāmākanīvāratoyaparṇīgavedhukāḥ/  
 praśāntikāmbhaḥśyāmākalauhityāṇupriyaṅgavaḥ&//  
 
 
 Ca.1.27.18  mukundo kṣiṇṭigarmūṭī&
                            varukā varakāstathā/  
 śibirotkaṭajūrṇāhvāḥ śyāmākasadṛśā guṇaiḥ//  
 
 
 Ca.1.27.19  rūkṣaḥ śīto 'aguruḥ
                            svādurbahuvātaśakṛdyavaḥ/  
 sthairyakṛt &sakaṣāyaśca balyaḥ śleṣmavikāranut//  
 
 
 Ca.1.27.20  rūkṣaḥ kaṣāyanuraso
                            madhuraḥ kaphapittahā/  
 medaḥkrimiviṣaghnaśca balyo veṇuyavo mataḥ//  
 
 
 Ca.1.27.21  sandhānakṛdvātaharo
                            godhūmaḥ svāduśītalaḥ/  
 jīvano bṛṃhaṇo vṛṣyaḥ snigdhaḥ sthairyakaro guruḥ//  
 
 
 Ca.1.27.22  nāndīmukhī madhūlī ca
                            madhurasnigdhaśītale/  
 ityayaṃ śūkadhānyānāṃ pūrvo vargaḥ samāpyate//  
 
 
 Ca.1.27.23  atha śamīdhānyavargaḥ---
                            kaṣāyamadhuro rūkṣaḥ śītaḥ pāke kaṭurlaghuḥ/  
 &viśadaḥ śleṣmapittaghno mudgaḥ sūpyottamo mataḥ//  
 
 
 Ca.1.27.24  vṛṣyaḥ paraṃ vātaharaḥ
                            snigdhoṣṇo madhuro guruḥ/  
 balyo bahumalaḥ puṃstvaṃ māṣaḥ śīghraṃ dadāti ca//  
 
 
 Ca.1.27.25  rājamāṣaḥ& saro rucyaḥ
                            kaphaśukrāmlapittanut/  
 tatsvādurvātalo rūkṣaḥ kaṣāyo viśado guruḥ//  
 
 
 Ca.1.27.26  uṣṇāḥ kaṣāyāḥ pāke 'amlāḥ
                            kaphaśukrānilāpahāḥ/  
 kulatthā grāhiṇaḥ kāsahikkāśvāsārśasāṃ hitāḥ//  
 
 
 Ca.1.27.27  madhurā madhurāḥ pāke
                            grāhiṇo rūkṣaśītalāḥ/  
 makuṣṭhakāḥ praśasyante raktapittajvarādiṣu//  
 
 
 Ca.1.27.28  caṇakāścamasūrāśca
                            khaṇḍikāḥ sahareṇavaḥ/  
 laghavaḥ śītamadhurāḥ sakaṣāyā virūkṣaṇāḥ//  
 
 
 Ca.1.27.29  pittaśleṣmaṇi śasyante
                            sūpeṣvālepaneṣu ca/  
 teṣāṃ masūraḥ saṃgrāhī kalāyo vātalaḥ param//  
 
 
 Ca.1.27.30  snigdhoṣṇo madhurastiktaḥ
                            kaṣāyaḥ kaṭukastilaḥ/  
 tvacyaḥ keśyaśca balyaśca vātaghnaḥ kaphapittakṛt//  
 
 
 Ca.1.27.31  madhurāḥ śītalā gurvyo
                            balaghnyo rūkṣaṇātmikāḥ/  
 sasnehā balibhirbhojyā vividhāḥ śimbijātayaḥ//  
 
 
 Ca.1.27.32  śimbī rūkṣā kaṣāyā ca
                            koṣṭhe vātaprakopinī/  
 na ca vṛṣyā na cakṣuṣyā viṣṭabhya ca vipacyate//  
 
 
 Ca.1.27.33  āḍhakī kaphapittaghnī
                            vātalā, kaphavātanut/  
 avalgujaḥ saiḍagajo, niṣpāvā vātapittalāḥ//  
 
 
 Ca.1.27.34  kākāṇḍomā(lā)tmaguptānāṃ
                            māṣavat phalamādiśet/  
 dvitīyo 'ayaṃ śamīdhānyavargaḥ prokto maharṣiṇā//  
 
 
 Ca.1.27.35  atha māṃsavargaḥ---
                            gokharāśvataroṣṭrāśvadvīpisiṃharkṣavānarāḥ/  
 vṛko vyāghrastarakṣuśca babhrumārjāramūṣikāḥ//  
 
 
 Ca.1.27.36  lopāko jambukaḥ śyeno
                            vāntādaścāṣavāyasau/  
 śaśaghnī madhuhā bhāso gṛdhrolūkakuliṅgakāḥ//  
 
 
 Ca.1.27.37  dhūmikā kuraraśceti prasahā
                            mṛgapakṣiṇaḥ/  
 śvetaḥ śyāmaścitrapṛṣṭhaḥ kālakaḥ kākulīmṛgaḥ//  
 
 
 Ca.1.27.38  kūrcikā cillaṭo bheko godhā
                            śallakagaṇḍakau/  
 kadalī nakulaḥ śvāviditi bhūmiśayāḥ smṛtāḥ//  
 
 
 Ca.1.27.39  sṛmaraścamaraḥ khaṅgo
                            mahiṣo gavayo gajaḥ/  
 nyaṅkurvarāhaścānūpā mṛgāḥ sarve rurustathā//  
 
 
 Ca.1.27.40  kūrmaḥ karkaṭako matsyaḥ
                            śiśumārastimiṅgilaḥ/  
 śuktiśaṅkhodrakummīraculukīmakarādayaḥ//  
 
 
 Ca.1.27.41  iti vāriśayāḥ proktā,
                            vakṣyante vāricāriṇaḥ/  
 haṃsaḥ krauñco balākā ca bakaḥ kāraṇḍavaḥ plavaḥ//  
 
 
 Ca.1.27.42  śarāriḥ puṣkarāhvaśca
                            keśarī maṇituṇḍakaḥ&/  
 mṛṇālakaṇṭho madguśca kādambaḥ kākatuṇḍakaḥ//  
 
 
 Ca.1.27.43  utkrośaḥ puṇḍarīkākṣo
                            megharāvo 'ambukukkuṭī/  
 ārā nandīmukhī vāṭī sumukhāḥ sahacāriṇaḥ//  
 
 
 Ca.1.27.44  rohiṇī kāmakālī ca sāraso
                            raktaśīrṣakaḥ//  
 cakravākastathā 'anye ca khagāḥ santyambucāriṇaḥ//  
 
 
 Ca.1.27.45  pṛṣataḥ śarabho rāmaḥ
                            śvadaṃṣṭro mṛgamātṛkā/  
 śaśoraṇau kuraṅgaśca gokarṇaḥ koṭṭakārakaḥ//  
 
 
 Ca.1.27.46  cāruṣko hariṇaiṇau ca
                            śambaraḥ kālapucchakaḥ/  
 ṛṣyaśca varapotaśca vijñeyā jāṅgalā mṛgāḥ//  
 
 
 Ca.1.27.47  lāvo vartīrakaścaiva
                            vārtīkaḥ sakapiñjalaḥ/  
 cakoraścopacakraśca kukkubho raktavartmakaḥ//  
 
 
 Ca.1.27.48  lāvādyā viṣkirāstvete
                            vakṣyante vartakādayaḥ/  
 vartako vartikā caiva barhī tittirikukkuṭau//  
 
 
 Ca.1.27.49
                             kaṅkaśārapadendrābhagonardagirivartakāḥ/  
 krakaro 'avakaraścaiva &vāraḍaśceti viṣkirāḥ//  
 
 
 Ca.1.27.50  śatapatro bhṛṅgarājaḥ
                            koyaṣṭirjīvajīvakaḥ/  
 kairātaḥ kokilo 'atyūho gopāputraḥ priyātmajaḥ//  
 
 
 Ca.1.27.51  laṭṭā laṭṭa(ṭū)ṣako
                            babhrurvaṭahā ḍiṇḍimānakaḥ/  
 jaṭī &dundubhipākkāralohapṛṣṭhakuliṅgakāḥ//  
 
 
 Ca.1.27.52
                             kapotaśukaśāraṅgāściraṭīkaṅkuyaṣṭikāḥ/  
 sārikā kalaviṅkaśca caṭako 'aṅgāracūḍakaḥ//  
 
 
 Ca.1.27.53  pārāvataḥ pāṇḍa(na)vikaḥ
                            ityuktāḥ pratudā dvijāḥ/  
 prasahya bhakṣayantīti prasahāstena saṃjñitāḥ//  
 
 
 Ca.1.27.54  bhūśayā
                            bilavāsitvādānūpānūpasaṃśrayāt&/  
 jale nivāsājjalajā jalecaryājjalecarāḥ//  
 
 
 Ca.1.27.55  sthalajā jāṅgalāḥ proktā
                            mṛgā jāṅgalacāriṇaḥ/  
 vikīrya viṣkirāśceti pratudya pratudāḥ smṛtāḥ//  
 
 
 Ca.1.27.56  yoniraṣṭavidhā tveṣā
                            māṃsānāṃ parikīrtitā/  
 prasahā bhūśayānūpavārijā vāricāriṇaḥ//  
 
 
 Ca.1.27.57  gurūṣṇasnigdhamadhurā
                            balopacayavardhanāḥ/  
 vṛṣyāḥ paraṃ vātaharāḥ kaphapittavivardhanāḥ//  
 
 
 Ca.1.27.58  hitā vyāyāmanityebhyo narā
                            dīptāgnayaśca ye/  
 prasahānāṃ viśeṣeṇa māṃsaṃ māṃsāśināṃ bhiṣak//  
 
 
 Ca.1.27.59
                             jīrṇārśograhaṇīdoṣaśoṣārtānāṃ prayojayet/  
 lāvādyo vaiṣkiro vargaḥ pratudā jāṅgalā mṛgāḥ//  
 
 
 Ca.1.27.60  laghavaḥ śītamadhurāḥ
                            sakaṣāyā hitā nṛṇām/  
 pittottare vātamadhye sannipāte kaphānuge//  
 
 
 Ca.1.27.61  viṣkirā vartakādyāstu
                            prasahālpāntarā guṇaiḥ/  
 &nātiśītagurusnigdhaṃ māṃsamājamadoṣalam//  
 
 
 Ca.1.27.62
                             śarīradhātusāmānyādanabhiṣyandi bṛṃhaṇam/  
 māṃsaṃ madhuraśītatvādguru bṛṃhaṇamāvikam//  
 
 
 Ca.1.27.63  &yonāvajāvike
                            miśragocaratvādaniścite/  
 sāmānyenopadiṣṭānāṃ māṃsānāṃ svaguṇaiḥ pṛthak//  
 
 
 Ca.1.27.64  keṣāṃcidguṇavaiśeṣyādviśeṣa
                            upadekṣyate/  
 darśanaśrotramedhāgnivayovarṇasvarāyuṣām//  
 
 
 Ca.1.27.65  barhī hitatamo balyo
                            vātaghno māṃsaśukralaḥ/  
 gurūṣṇasnigdhamadhurāḥ svaravarṇabalapradāḥ//  
 
 
 Ca.1.27.66  bṛṃhaṇāḥ śukralāścoktā
                            haṃsā mārutanāśanāḥ/  
 snigdhāścoṣṇāśca vṛṣyāśca bṛṃhaṇāḥ svarabodhanāḥ//  
 
 
 Ca.1.27.67  balyāḥ paraṃ vātaharāḥ
                            svedanāścaraṇāyudhāḥ/  
 gurūṣṇo madhuro nātidhanvānūpaniṣevaṇāt//  
 
 
 Ca.1.27.68  tittiriḥ saṃjayecchīghraṃ
                            trīn doṣānanilolbaṇān/  
 pittaśleṣmavikāreṣu sarakteṣu kapiñjalāḥ//  
 
 
 Ca.1.27.69  mandavāteṣu śasyante
                            śaityamādhuryalāghavāt/  
 lāvāḥ kaṣāyamadhurā laghavo 'agnivivardhanāḥ//  
 
 
 Ca.1.27.70  sannipātapraśamanāḥ
                            kaṭukāśca vipākataḥ/  
 godhā vipāke madhurā kaṣāyakaṭukā rase//  
 
 
 Ca.1.27.71  vātapittapraśamanī bṛṃhaṇī
                            balavardhanī/  
 śallako madhurāmlaśca vipāke kaṭukaḥ smṛtaḥ//  
 
 
 Ca.1.27.72  vātapittakaphaghnaśca
                            kāsaśvāsaharastathā/  
 kaṣāyaviśadāḥ śītā raktapittanibarhaṇāḥ//  
 
 
 Ca.1.27.73  vipāke madhurāścaiva kapotā
                            gṛhavāsinaḥ/  
 tebhyo laghutarāḥ kiṃcit kapotā vanavāsinaḥ&//  
 
 
 Ca.1.27.74  śītāḥ saṃgrāhiṇaścaiva
                            svalpamūtrakarāśca te/  
 śukamāṃsaṃ kaṣāyāmlaṃ vipāke rūkṣaśītalam//  
 
 
 Ca.1.27.75  śoṣakāsakṣayahitaṃ saṃgrāhi
                            laghu dīpanam/  
 caṭakā madhurāḥ snigdhā balaśukravivardhanāḥ//  
 
 
 Ca.1.27.76  sannipātapraśamanāḥ śamanā
                            mārutasya ca/  
 kaṣāyo viśado rūkṣaḥ śītaḥ pāke kaṭurlaghuḥ//  
 
 
 Ca.1.27.77  śaśaḥ svāduḥ praśastaśca
                            saṃnipāte 'anilāvare/  
 madhurā madhurāḥ pāke tridoṣaśamanāḥ śivāḥ//  
 
 
 Ca.1.27.78  laghavo baddhaviṇmūtrāḥ
                            śītāścaiṇāḥ prakīrtitāḥ/  
 snehanaṃ bṛṃhaṇaṃ vṛṣyaṃ śramaghnamanilāpaham//  
 
 
 Ca.1.27.79  varāhapiśitaṃ balyaṃ
                            rocanaṃ svedanaṃ guru/  
 gavyaṃ kevalavāteṣu pīnase viṣamajvare//  
 
 
 Ca.1.27.80
                             śuṣkakāsaśramātyagnimāṃsakṣayahitaṃ ca tat/  
 snigdhoṣṇaṃ madhuraṃ vṛṣyaṃ māhiṣaṃ guru tarpaṇam//  
 
 
 Ca.1.27.81  dārḍhyaṃ bṛhattvamutsāhaṃ
                            svapnaṃ ca janayatyapi/  
 gurūṣṇā madhurā balyā bṛṃhaṇāḥ pavanāpahāḥ//  
 
 
 Ca.1.27.82  matsyāḥ snigdhāśca vṛṣyāśca
                            bahudoṣāḥ prakīrtitāḥ/  
 śaivālaśaṣpabhojitvātsvapnasya ca vivarjanāt//  
 
 
 Ca.1.27.83  rohito dīpanīyaśca
                            laghupāko mahābalaḥ/  
 varṇyo vātaharo vṛṣyaścakṣuṣyo balavardhanaḥ//  
 
 
 Ca.1.27.84  medhāsmṛtikaraḥ pathyaḥ
                            śoṣaghnaḥ kūrma ucyate/  
 khaḍgamāṃsamabhiṣyandi balakṛnmadhuraṃ smṛtam//  
 
 
 Ca.1.27.85  snehanaṃ bṛṃhaṇaṃ varṇyaṃ
                            śramaghnamanilāpaham/  
 dhārtarāṣṭracakorāṇāṃ dakṣāṇāṃ śikhināmapi//  
 
 
 Ca.1.27.86  caṭakānāṃ ca yāni
                            syuraṇḍāni ca hitāni ca/  
 kṣīṇaretaḥsu kāseṣu hṛdrogeṣu kṣateṣu ca//  
 
 
 Ca.1.27.87  madhurāṇyavidāhīni
                            sadyobalakarāṇi ca/  
 śarīrabṛṃhaṇe nānyat khādyaṃ māṃsādviśiṣyate//  
 
 
 Ca.1.27.88  iti vargastṛtīyo 'ayaṃ
                            māṃsānāṃ parikīrtitaḥ/  
 atha śākavargaḥ--- pāṭāśuṣāśaṭīśākaṃ vāstukaṃ suniṣaṇṇakam//  
 
 
 Ca.1.27.89  vidyādgrāhi tridoṣaghnaṃ
                            bhinnavarcastu vāstukam/  
 tridoṣaśamanī vṛṣyā kākamācī rasāyanī//  
 
 
 Ca.1.27.90  nātyuṣṇaśītavīryā ca
                            bhedinī kuṣṭhanāśinī/  
 rājakṣavakaśākaṃ tu tridoṣaśamanaṃ laghu//  
 
 
 Ca.1.27.91  grāhi śastaṃ viśeṣeṇa
                            grahaṇyarśovikāriṇām/  
 kālaśākaṃ tu kaṭukaṃ dīpanaṃ garaśophajit//  
 
 
 Ca.1.27.92  laghūṣṇaṃ vātalaṃ rūkṣaṃ
                            &kālāyaṃ śākamucyate/  
 dīpanī coṣṇavīryā ca grāhiṇī kaphamārute//  
 
 
 Ca.1.27.93  praśasyate 'amlacāṅgerī
                            grahaṇyarśohitā ca sā/  
 madhurā madhurā pāke bhedinī śleṣmavardhanī//  
 
 
 Ca.1.27.94  vṛṣyā snigdhā ca śītā ca
                            madaghnī cāpyupodikā/  
 rūkṣo madaviṣaghnaśca praśasto raktapittinām//  
 
 
 Ca.1.27.95  madhuro madhuraḥ pāke
                            śītalastaṇḍulīyakaḥ/  
 maṇḍūkaparṇī vetrāgraṃ kucelā vanatiktakam//  
 
 
 Ca.1.27.96  karkoṭakāvalgujakau paṭolaṃ
                            śakulādanī/  
 vṛṣapuṣpāṇi śārṅgeṣṭā kembūkaṃ sakaṭhillakam//  
 
 
 Ca.1.27.97  nāḍī kalāyaṃ gojihvā
                            vārtākaṃ tilaparṇikā/  
 kaulakaṃ kārkaśaṃ naimbaṃ śākaṃ pārpaṭakaṃ ca yat//  
 
 
 Ca.1.27.98  kaphapittaharaṃ tiktaṃ
                            śītaṃ kaṭu vipacyate/  
 sarvāṇi sūpyaśākāni phañjī cillī kutumbakaḥ//  
 
 
 Ca.1.27.99  ālukāni ca sarvāṇi
                            sapatrāṇi kuṭiñjaram&/  
 śaṇaśālmalipuṣpāṇi karbudāraḥ suvarcalā//  
 
 
 Ca.1.27.100  niṣpāvaḥ kovidāraśca
                            patturaścuccuparṇikā/  
 kumārajīvo loṭṭākaḥ pālaṅkyā māriṣastathā//  
 
 
 Ca.1.27.101  kalambanālikāsūryaḥ
                            kusumbhavṛkadhūmakau/  
 lakṣmaṇā ca prapunnāḍo nalinīkā kuṭherakaḥ//  
 
 
 Ca.1.27.102  loṇikā yavaśākaṃ ca
                            kuṣmāṇḍakamavalgujam/  
 yātukaḥ śālakalyāṇī triparṇī pīluparṇikā//  
 
 
 Ca.1.27.103  śākaṃ guru ca rūkṣaṃ ca
                            prāyo viṣṭabhya jīryati/  
 madhuraṃ śītavīryaṃ ca purīṣasya ca bhedanam//  
 
 
 Ca.1.27.104  svinnaṃ niṣpīḍitarasaṃ
                            snehāḍhyaṃ tat praśasyate/  
 śaṇasya kovidārasya karbudārasya śālmaleḥ//  
 
 
 Ca.1.27.105  puṣpaṃ grāhi praśastaṃ ca
                            raktapitte viśeṣataḥ/  
 nyagrodhodumbarāśvatthaplakṣapadmādipallavāḥ//  
 
 
 Ca.1.27.106  kaṣāyāḥ stambhanāḥ śītā
                            hitāḥ pittātisāriṇām/  
 vāyuṃ vatsādanī hanyāt kaphaṃ gaṇḍīracitrakau//  
 
 
 Ca.1.27.107  śreyasī bilvaparṇī ca
                            bilvapatraṃ tu vātanut/  
 bhaṇḍī śatāvarīśākaṃ balā jīvantikaṃ ca yat//  
 
 
 Ca.1.27.108  parvaṇyāḥ parvapuṣpyāśca
                            vātapittaharaṃ smṛtam/  
 laghu bhinnaśakṛttiktaṃ lāṅgalakyurubūkayoḥ//  
 
 
 Ca.1.27.109  tilavetasaśākaṃ ca śākaṃ
                            pañcāṅgulasya ca/  
 vātalaṃ kaṭutiktāmlamadhomārgapravartanam//  
 
 
 Ca.1.27.110  rūkṣāmlamuṣṇaṃ kausumbhaṃ
                            kaphaghnaṃ pittavardhanam/  
 trapusairvārukaṃ svādu guru viṣṭambhi śītalam//  
 
 
 Ca.1.27.111  mukhapriyaṃ ca rūkṣaṃ ca
                            mūtralaṃ trapusaṃ tvati/  
 ervārukaṃ ca saṃpakvaṃ dāhatṛṣṇāklamārtinut//  
 
 
 Ca.1.27.112  varcobhedīnyalābūni&
                            rūkṣaśītagurūṇi ca/  
 cirbhaṭairvāruke tadvadvarcobhedahite tu te//  
 
 
 Ca.1.27.113  &sakṣāraṃ
                            pakvakūṣmāṇḍaṃ madhurāmlaṃ tathā laghu/  
 sṛṣṭamūtrapurīṣaṃ ca sarvadoṣanibarhaṇam//  
 
 
 Ca.1.27.114  kelūṭaṃ ca kadambaṃ ca
                            nadīmāṣakamaindukam/  
 viśadaṃ guru śītaṃ ca samabhiṣyandi cocyate//  
 
 
 Ca.1.27.115  utpalāni kaṣāyāṇi
                            raktapittaharāṇi ca/  
 tathā tālapralambaṃ syāduraḥkṣatarujāpaham//  
 
 
 Ca.1.27.116  kharjūraṃ tālaśasyaṃ ca
                            raktapittakṣayāpaham/  
 tarūṭabisaśālūkakrauñcādanakaśerukam//  
 
 
 Ca.1.27.117  śṛṅgāṭakāṅkaloḍyaṃ ca
                            guru viṣṭambhi śītalam/  
 kumudotpalanālāstu sapuṣpāḥ saphalāḥ smṛtāḥ//  
 
 
 Ca.1.27.118  śītāḥ svādukaṣāyāstu
                            kaphamārutakopanāḥ/  
 kaṣāyamīṣadviṣṭambhi raktapittaharaṃ smṛtam//  
 
 
 Ca.1.27.119  pauṣkaraṃ tu bhavedvījaṃ
                            madhuraṃ rasapākayoḥ/  
 balyaḥ śīto guruḥ snigdhastarpaṇo bṛṃhaṇātmakaḥ//  
 
 
 Ca.1.27.120  vātapittaharaḥ
                            svādurvṛṣyo muñcātakaḥ param/  
 jīvano bṛṃhaṇo vṛṣyaḥ kaṇṭhyaḥ śasto rasāyane//  
 
 
 Ca.1.27.121  vidārikando balyaśca
                            mūtralaḥ svāduśītalaḥ/  
 amlikāyāḥ smṛtaḥ kando grahaṇyarśohito laghuḥ//  
 
 
 Ca.1.27.122  nātyuṣṇaḥ kaphavātaghno
                            grāhī śasto madātyaye/  
 tridoṣaṃ baddhaviṇmūtraṃ sārṣapaṃ śākamucyate//  
 (&tadvat syādraktanālasya rūkṣamamlaṃ viśeṣataḥ/)  
 Ca.1.27.123  tadvat piṇḍālukaṃ vidyāt
                            kandatvācca mukhapriyam/  
 sarpacchatrakavarjyāstu bahvayo 'anyāśchatrajātayaḥ//  
 
 
 Ca.1.27.124  śītāḥ pīnasakartryaśca
                            madhurā gurvya eva ca/  
 caturthaḥ śākavargo 'ayaṃ patrakandaphalāśrayaḥ//  
 
 
 Ca.1.27.125  atha phalavargaḥ---
                            tṛṣṇādāhajvaraśvāsaraktapittakṣatakṣayān/  
 vātapittamudāvartaṃ svarabhedaṃ madātyayam//  
 
 
 Ca.1.27.126  tiktāsyatāmāsyaśoṣaṃ
                            kāsaṃ cāśu vyapohati/  
 mṛdvīkā bṛṃhaṇī vṛṣyā madhurā snigdhaśītalā//  
 
 
 Ca.1.27.127  madhuraṃ bṛṃhaṇaṃ vṛṣyaṃ
                            kharjūraṃ guru śītalam/  
 kṣaye 'abhighāte dāhe ca vātapitte ca taddhitam//  
 
 
 Ca.1.27.128  tarpaṇaṃ bṛṃhaṇaṃ phalgu
                            guru viṣṭambhi śītalam/  
 parūṣakaṃ madhūkaṃ ca vātapitte ca śasyate//  
 
 
 Ca.1.27.129  madhuraṃ bṛṃhaṇaṃ
                            balyamāmrātaṃ tarpaṇaṃ guru/  
 sasnehaṃ śleṣmalaṃ śītaṃ vṛṣyaṃ viṣṭabhya jīryati//  
 
 
 Ca.1.27.130  tālaśasyāni siddhāni
                            nārikelaphalāni ca/  
 bṛṃhaṇasnigdhaśītāni balyāni madhurāṇi ca//  
 
 
 Ca.1.27.131  madhurāmlakaṣāyaṃ ca
                            viṣṭambhi guru śītalam/  
 pittaśleṣmakaraṃ bhavyaṃ grāhi vaktraviśodhanam//  
 
 
 Ca.1.27.132  amlaṃ parūṣakaṃ drākṣā
                            badarāṇyārukāṇi ca/  
 pittaśleṣmaprakopīṇi karkandhunikucānyapi//  
 
 
 Ca.1.27.133  nātyuṣṇaṃ guru saṃpakvaṃ
                            svāduprāyaṃ mukhapriyam/  
 bṛṃhaṇaṃ jīryati kṣipraṃ nātidoṣalamārukam//  
 
 
 Ca.1.27.134  dvividhaṃ śītamuṣṇaṃ ca
                            madhuraṃ cāmlameva ca/  
 guru pārāvataṃ jñeyamarucyatyagnināśanam//  
 
 
 Ca.1.27.135  bhavyādalpāntaraguṇaṃ
                            kāśmaryaphalamucyate/  
 tathaivālpāntaraguṇaṃ tūdamamlaṃ parūṣakāt//  
 
 
 Ca.1.27.136  kaṣāyamadhuraṃ ṭaṅkaṃ
                            vātalaṃ guru śītalam/  
 kapitthamāmaṃ kaṇṭhaghnaṃ viṣaghnaṃ grāhi vātalam&//  
 
 
 Ca.1.27.137  madhurāmlakaṣāyatvāt
                            saugandhyācca rucipradam/  
 &paripakvaṃ ca doṣaghnaṃ viṣaghnaṃ grāhi guruvapi//  
 
 
 Ca.1.27.138  bilvaṃ tu durjaraṃ pakvaṃ
                            doṣalaṃ pūtimārutam/  
 snigdhoṣṇatīkṣṇaṃ tadvālaṃ dīpanaṃ kaphavātajit//  
 
 
 Ca.1.27.139  raktapittakaraṃ
                            bālamāpūrṇaṃ pittavardhanam/  
 pakvamāmraṃ jayedvāyuṃ māṃsaśukrabalapradam//  
 
 
 Ca.1.27.140  kaṣāyamadhuraprāyaṃ guru
                            viṣṭambhi śītalam/  
 jāmbaraṃ kaphapittaghnaṃ grāhi vātakaraṃ param//  
 
 
 Ca.1.27.141  badaraṃ madhuraṃ snigdhaṃ
                            bhedanaṃ vātapittajit/  
 tacchuṣkaṃ kaphavātaghnaṃ pitte na ca virudhyate//  
 
 
 Ca.1.27.142  kaṣāyamadhuraṃ śītaṃ
                            grāhi simbi(ñci)tikāphalam/  
 gāṅgerukī karīraṃ ca bimbī todanadhanvanam//  
 
 
 Ca.1.27.143  madhuraṃ sakaṣāyaṃ ca
                            śītaṃ pittakaphāpaham/  
 saṃpakvaṃ panasaṃ mocaṃ rājādanaphalāni ca//  
 
 
 Ca.1.27.144  svādūni sakaṣāyāṇi
                            snigdhaśītagurūṇi ca/  
 kaṣāyaviśadatvācca saugandhyācca rucipradam//  
 
 
 Ca.1.27.145  avadaṃśakṣamaṃ hṛdyaṃ
                            vātalaṃ lavalīphalam/  
 nīpaṃ &śatāhvakaṃ pīlu tṛṇaśūnyaṃ vikaṅkatam//  
 
 
 Ca.1.27.146  prācīnāmalakaṃ caiva
                            doṣaghnaṃ garahāri ca/  
 aiṅgudaṃ tiktamadhuraṃ snigdhoṣṇaṃ kaphavātajit//  
 
 
 Ca.1.27.147  tindukaṃ kaphapittaghnaṃ
                            kaṣāyaṃ madhuraṃ laghu/  
 vidyādāmalake sarvān rasāṃllavaṇavarjitān//  
 
 
 Ca.1.27.148  rūkṣaṃ svādu kaṣāyāmlaṃ
                            kaphapittaharaṃ param/  
 rasāsṛṅgāṃsamedojāndoṣān hanti bibhītakam//  
 
 
 Ca.1.27.149
                             svarabhedakaphotkledapittarogavināśanam/  
 amlaṃ kaṣāyamadhuraṃ vātaghnaṃ grāhi dīpanam//  
 
 
 Ca.1.27.150  snigdhoṣṇaṃ dāḍimaṃ
                            hṛdyaṃ kaphapittāvirodhi ca/  
 rūkṣāmlaṃ dāḍimaṃ yattu tat pittānilakopanam//  
 
 
 Ca.1.27.151  madhuraṃ pittanutteṣāṃ
                            pūrvaṃ dāḍimamuttamam/  
 bṛkṣāmlaṃ grāhi rūkṣoṣṇaṃ vātaśleṣmaṇi śasyate//  
 
 
 Ca.1.27.152  amlikāyāḥ phalaṃ pakvaṃ
                            tasmādalpāntaraṃ guṇaiḥ/  
 guṇaistaireva saṃyuktaṃ bhedanaṃ tvamlavetasam//  
 
 
 Ca.1.27.153  śūle 'arucau vibandhe ca
                            mande 'agnau &madyaviplave/  
 hikkāśvāse ca kāse ca vamyāṃ varcogadeṣu ca//  
 
 
 Ca.1.27.154  vātaśleṣmasamuttheṣu
                            sarveṣvevopadiśyate/  
 kesaraṃ mātuluṅgasya laghu śeṣamato 'anyathā//  
 
 
 Ca.1.27.155  rocano dīpano hṛdyaḥ
                            sugandhistvagvivarjitaḥ/  
 karcūraḥ kaphavātaghnaḥ śvāsahikkārśasāṃ hitaḥ//  
 
 
 Ca.1.27.156  madhuraṃ kiṃcidamlaṃ ca
                            hṛdyaṃ bhaktaprarocanam/  
 durjaraṃ vātaśamanaṃ nāgaraṅgaphalaṃ &guru//  
 
 
 Ca.1.27.157
                             vātamābhiṣukākṣoṭamukūlakanikocakāḥ/  
 gurūṣṇasnigdhamadhurāḥ sorumāṇā balapradāḥ//  
 
 
 Ca.1.27.158  vātaghnā bṛṃhaṇā vṛṣyāḥ
                            kaphapittābhivardhanāḥ/  
 priyālameṣāṃ sadṛśaṃ vidyādauṣṇyaṃ vinā guṇaiḥ//  
 
 
 Ca.1.27.159  śleṣmalaṃ madhuraṃ śītaṃ
                            śleṣmātakaphalaṃ guru/  
 śleṣmalaṃ guru viṣṭmbhi cāṅkoṭaphalamagnijit//  
 
 
 Ca.1.27.160  gurūṣṇaṃ madhuraṃ rūkṣaṃ
                            keśaghnaṃ ca śamīphalam/  
 viṣṭambhayati kārañjaṃ vātaśleṣmāvirodhi ca//  
 
 
 Ca.1.27.161  āmrātakaṃ
                            dantaśaṭhamamlaṃ sakaramardakam/  
 raktapittakaraṃ vidyādairāvatakameva ca//  
 
 
 Ca.1.27.162  vātaghnaṃ dīpanaṃ caiva
                            vārtākaṃ kaṭu tiktakam/  
 vātalaṃ kaphapittaghnaṃ vidyāt parpaṭakīphalam//  
 
 
 Ca.1.27.163  pittaśleṣmaghnamamlaṃ ca
                            vātalaṃ cākṣikīphalam/  
 madhurāṇyamlapākīni pittaśleṣmaharāṇi ca//  
 
 
 Ca.1.27.164
                             aśvatthodumbaraplakṣanyagrodhānāṃ phalāni ca/  
 kaṣāyamadhurāmlāni vātalāni gurūṇi ca//  
 
 
 Ca.1.27.165  bhallātakāsthyagnisamaṃ
                            tanmāṃsaṃ svādu śītalam/  
 pañcamaḥ phalavargo 'ayamuktaḥ prāyopayogikaḥ//  
 
 
 Ca.1.27.166  atha haritavargaḥ---
                            rocanaṃ dīpanaṃ vṛṣyamārdrakaṃ viśvabheṣajam/  
 vātaśleṣmavibandheṣu rasastasyopadiśyate//  
 
 
 Ca.1.27.167  rocano dīpanastīkṣṇaḥ
                            sugandhirmukhaśodhanaḥ/  
 jambīraḥ kaphavātaghnaḥ krimighno bhaktapācanaḥ//  
 
 
 Ca.1.27.168  bālaṃ doṣaharaṃ, vṛddhaṃ
                            tridoṣaṃ, mārutāpaham/  
 snigdhasiddhaṃ, viśuṣkaṃ tu mūlakaṃ kaphavātajit//  
 
 
 Ca.1.27.169
                             hikkākāsaviṣaśvāsapārśvaśūlavināśanaḥ/  
 pittakṛt kaphavātaghnaḥ surasaḥ pūtigandhahā//  
 
 
 Ca.1.27.170  yavānī cārjakaścaiva
                            śigruśāleyamṛṣṭakam/  
 hṛdyānyāmvādanīyāni pittamutkleśayanti ca//  
 
 
 Ca.1.27.171  gaṇḍīro
                            jalapippalyastumbaruḥ śṛṅgaverikā/  
 tīkṣṇoṣṇakaṭurūkṣāṇi kaphavātaharāṇi ca//  
 
 
 Ca.1.27.172  puṃstvaghnaḥ kaṭurūkṣoṣṇo
                            bhūstṛṇo vaktraśodhanaḥ/  
 kharāhvā kaphavātaghnī bastirogarujāpahā//  
 
 
 Ca.1.27.173  dhānyakaṃ cājagandhā ca
                            sumukhaśceti rocanāḥ/  
 sugandhā nātikaṭukā doṣānutkleśayanti ca//  
 
 
 Ca.1.27.174  grāhī gṛñjanakastīkṣṇo
                            vātaśleṣmārśasāṃ hitaḥ/  
 svedane 'abhyavahāre ca yojayettamapittinām//  
 
 
 Ca.1.27.175  śleṣmalo mārutaghnaśca
                            palāṇḍurna ca pittanut&/  
 āhārayogī balyaśca gururvṛṣyo 'atha rocanaḥ//  
 
 
 Ca.1.27.176  krimikuṣṭhakilāsaghno
                            vātaghno gulmanāśanaḥ/  
 snigdhaścoṣṇaśca vṛṣyaśca laśunaḥ kaṭuko guruḥ//  
 
 
 Ca.1.27.177  śuṣkāṇi
                            kaphavātaghnānyetānyeṣāṃ phalāni ca/  
 haritānāmayaṃ caiṣa ṣaṣṭho vargaḥ samāpyate//  
 
 
 Ca.1.27.178  atha madyavargaḥ---
                            prakṛtyā madyamamloṣṇamamlaṃ coktaṃ vipākataḥ/  
 sarvaṃ sāmānyatastasya viśeṣa upadekṣyate//  
 
 
 Ca.1.27.179  kṛśānāṃ saktamūtrāṇāṃ
                            grahaṇyarśovikāriṇām/  
 surā praśastā vātaghnī stanyaraktakṣayeṣu ca//  
 
 
 Ca.1.27.180
                             hikkāśvāsapratiśyāyakāsavarcograhārucau/  
 vamyānāhavibandheṣu vātaghnī madirā hitā//  
 
 
 Ca.1.27.181
                             śūlapravāhikāṭopakaphavātārśasāṃ hitaḥ/  
 jagalo grāhirūkṣoṣṇaḥ śophaghno bhaktapācanaḥ//  
 
 
 Ca.1.27.182
                             śoṣārśograhaṇīdoṣapāṇḍurogārucijvarān/  
 hantyariṣṭaḥ kaphakṛtān rogānrocanadīpanaḥ&//  
 
 
 Ca.1.27.183  mukhapriyaḥ sukhamadaḥ
                            sugandhirbastiroganut&/  
 jaraṇīyaḥ pariṇato hṛdyo varṇyaśca śārkaraḥ//  
 
 
 Ca.1.27.184  rocano dīpano hṛdyaḥ
                            śoṣaśophārśasāṃ hitaḥ/  
 snehaśleṣmavikāraghno varṇyaḥ pakvaraso mataḥ//  
 
 
 Ca.1.27.185  jaraṇīyo vibandhaghnaḥ
                            svaravarṇaviśodhanaḥ/  
 lekhanaḥ śītarasiko hitaḥ śophodarārśasām//  
 
 
 Ca.1.27.186  sṛṣṭabhinnaśakṛdvāto
                            gauḍastarpaṇadīpanaḥ/  
 pāṇḍurogavraṇahitā dīpanī cākṣikī matā&//  
 
 
 Ca.1.27.187  surāsavastīvramado
                            vātaghno vadanapriyaḥ/  
 chedī madhvāsavastīkṣṇo maireyo madhuro guruḥ//  
 
 
 Ca.1.27.188  dhātakyā 'abhiṣuto
                            hṛdyo& rūkṣo rocanadīpanaḥ/  
 &mādhvīkavanna cātyuṣṇo mṛdvīkekṣurasāsavaḥ//  
 
 
 Ca.1.27.189  rocanaṃ dīpanaṃ hṛdyaṃ
                            balyaṃ pittāvirodhi ca/  
 vibandhaghnaṃ kaphaghnaṃ ca madhu laghvalpamārutam//  
 
 
 Ca.1.27.190  surā samaṇḍā rūkṣoṣṇā
                            yavānāṃ vātapittalā/  
 gurvī jīryati viṣṭabhya śleṣmalā tu madhūlikā//  
 
 
 Ca.1.27.191  dīpanaṃ jaraṇīyaṃ ca
                            hṛtpāṇḍukrimiroganut/  
 grahaṇyarśohitaṃ bhedi sauvīrakatuṣodakam//  
 
 
 Ca.1.27.192  dāhajvarāpahaṃ sparśāt
                            pānādvātakaphāpaham/  
 vibandhaghnamavasraṃsi dīpanaṃ cāmlakāñjikam//  
 
 
 Ca.1.27.193  prāyaśo 'abhinavaṃ madyaṃ
                            gurudoṣasamīraṇam/  
 srotasāṃ śodhanaṃ jīrṇaṃ dīpanaṃ laghu rocanam//  
 
 
 Ca.1.27.194  harṣaṇaṃ prīṇanaṃ madyaṃ
                            bhayaśokaśramāpaham/  
 prāgalbhyavīryapratibhātuṣṭipuṣṭibalarpadam//  
 
 
 Ca.1.27.195  sāttvikairvidhivadyuktyā
                            pītaṃ syādamṛtaṃ yathā/  
 vargo 'ayaṃ saptamo madyamadhikṛtya prakīrtitaḥ//  
 
 
 Ca.1.27.196  atha jalavargaḥ---
                            jalamekavidhaṃ sarvaṃ patatyaindraṃ nabhastalāt/  
 &tat patat patitaṃ caiva deśakālāvapekṣate//  
 
 
 Ca.1.27.197  khāt& patat
                            somavāyvarkaiḥ spṛṣṭaṃ kālānuvartibhiḥ/  
 śotoṣṇasnigdharūkṣādyairyathāsannaṃ mahīguṇaiḥ//  
 
 
 Ca.1.27.198  śītaṃ śuci śivaṃ mṛṣṭaṃ
                            vimalaṃ laghu ṣaḍguṇam/  
 prakṛtyā divyamudakaṃ, bhraṣṭaṃ pātramapekṣate//  
 
 
 Ca.1.27.199  śvete kaṣāyaṃ bhavati
                            pāṇḍare syāttu tiktakam/  
 kapile kṣārasaṃsṛṣṭamūṣare lavaṇānvitam//  
 
 
 Ca.1.27.200  kaṭu parvatavistāre&
                            madhuraṃ kṛṣṇamṛttike/  
 etat ṣāḍguṇyamākhyātaṃ mahīsthasya jalasya hi/  
 tathā 'avyaktarasaṃ vidyādaindraṃ kāraṃ himaṃ ca yat//  
 
 
 Ca.1.27.201  yadantarīkṣāt
                            patatīndrasṛṣṭaṃ coktaiśca pātraiḥ parigṛhyate 'ambhaḥ/  
 tadaindramityeva vadanti dhīrā narendrapeyaṃ &salilaṃ pradhānam//
                         
 
 
 Ca.1.27.202  īṣatkaṣāyamadhuraṃ
                            susūkṣmaṃ viśadaṃ laghu/  
 arūkṣamanabhiṣyandi sarvaṃ pānīyamuttamam//  
 
 
 Ca.1.27.203  gurvabhiṣyandi pānīyaṃ
                            vārṣikaṃ madhuraṃ navam/  
 tanu ladhvanabhiṣyandi prāyaḥ śaradi varṣati//  
 
 
 Ca.1.27.204  tattu ye sukumārāḥ syuḥ
                            snigdhabhūyiṣṭhabhojanāḥ/  
 teṣāṃ bhojye ca bhakṣye ca lehye peye ca śasyate//  
 
 
 Ca.1.27.205  hemante salilaṃ snigdhaṃ
                            vṛṣyaṃ balahitaṃ guru/  
 kiṃcittato laghutaraṃ śiśire kaphavātajit//  
 
 
 Ca.1.27.206  kaṣāyamadhuraṃ rūkṣaṃ
                            vidyādvāsantikaṃ jalam/  
 graiṣmikaṃ tvanabhiṣyandi jalamityeva niścayaḥ//  
 
 
 Ca.1.27.207  vibhrānteṣu tu kāleṣu yat
                            prayacchanti toyadāḥ/  
 salilaṃ tattu doṣāya yujyate nātra saṃśayaḥ//  
 
 
 Ca.1.27.208  rājabhī rājamātraiśca
                            sukumāraiśca mānavaiḥ/  
 sugṛhītāḥ śaradyāpaḥ prayoktavyā viśeṣataḥ//  
 
 
 Ca.1.27.209  nadyaḥ
                            pāṣāṇavicchinnavikṣubdhābhihatodakāḥ&/  
 himavatprabhavāḥ pathyāḥ puṇyā devarṣisevitāḥ//  
 
 
 Ca.1.27.210  nadyaḥ
                            pāṣāṇasikatāvāhinyo vimalodakāḥ/  
 malayaprabhavā yāśca jalaṃ tāsvamṛtopamam//  
 
 
 Ca.1.27.211  paścimābhimukhā yāśca
                            pathyāstā nirmalodakāḥ/  
 prāyo mṛduvahā gurvyo yāśca pūrvasamudragāḥ//  
 
 
 Ca.1.27.212  pāriyātrabhavā yāśca
                            vindhyasahyabhavāśca yāḥ/  
 śirohṛdrogakuṣṭhānāṃ tā hetuḥ ślīpadasya ca//  
 
 
 Ca.1.27.213
                             vasudhākīṭasarpākhumalasaṃdūṣitodakāḥ/  
 varṣājalavahā nadyaḥ sarvadoṣasamīraṇāḥ//  
 
 
 Ca.1.27.214
                             vāpīkūpataḍāgotsasaraḥprasravaṇādiṣu/  
 ānūpaśailadhanvānāṃ guṇadoṣairvibhāvayet//  
 
 
 Ca.1.27.215  picchilaṃ krimilaṃ
                            klinnaṃ parṇaśaivālakardamaiḥ/  
 vivarṇaṃ virasaṃ sāndraṃ durgandhaṃ na hitaṃ jalam//  
 
 
 Ca.1.27.216  visraṃ tridoṣaṃ
                            lavaṇamambu yadvaruṇālayam/  
 ityambuvargaḥ prokto 'ayamaṣṭamaḥ suviniścitaḥ//  
 
 
 Ca.1.27.217  atha gorasavargaḥ---
                            svādu śītaṃ mṛdu snigdhaṃ bahalaṃ ślakṣṇapicchilam/  
 guru mandaṃ prasannaṃ ca gavyaṃ daśaguṇaṃ payaḥ//  
 
 
 Ca.1.27.218  tadevaṃguṇamevaujaḥ
                            sāmānyādabhivardhayet/  
 pravaraṃ jīvanīyānāṃ kṣīramuktaṃ rasāyanam//  
 
 
 Ca.1.27.219  mahiṣīṇāṃ gurutaraṃ
                            gavyācchītataraṃ payaḥ/  
 snehānyūnamanidrāya hitamatyagnaye ca tat//  
 
 
 Ca.1.27.220  rūkṣoṣṇaṃ
                            kṣīramuṣṭrīṇāmīṣatsalavaṇaṃ laghu/  
 śastaṃ vātakaphānāhakrimiśophodarārśasām//  
 
 
 Ca.1.27.221  balyaṃ sthairyakaraṃ
                            sarvamuṣṇaṃ caikaśaphaṃ payaḥ/  
 sāmlaṃ salavaṇaṃ rūkṣaṃ śākhāvātaharaṃ laghu//  
 
 
 Ca.1.27.222  chāgaṃ kaṣāyamadhuraṃ
                            śītaṃ grāhi payo laghu/  
 raktapittātisāraghnaṃ kṣayakāsajvarāpaham//  
 
 
 Ca.1.27.223  hikkāśvāsakaraṃ tūṣṇaṃ
                            pittaśleṣmalamāvikam/  
 hastinīnāṃ payo balyaṃ guru sthairyakaraṃ param//  
 
 
 Ca.1.27.224  jīvanaṃ bṛṃhaṇaṃ sātmyaṃ
                            snehanaṃ mānuṣaṃ payaḥ/  
 nāvanaṃ raktapitte ca tarpaṇaṃ cākṣiśūlinām//  
 
 
 Ca.1.27.225  rocanaṃ dīpanaṃ vṛṣyaṃ
                            snehanaṃ balavardhanam/  
 pāke 'amlamuṣṇaṃ vātaghnaṃ maṅgalyaṃ bṛṃhaṇaṃ dadhi//  
 
 
 Ca.1.27.226  pīnase cātisāre ca śītake
                            viṣamajvare/  
 arucau mūtrakṛcchre ca kārśye ca dadhi śasyate//  
 
 
 Ca.1.27.227  śaradgrīṣmavasanteṣu
                            prāyaśo dadhi garhitam/  
 raktapittakaphottheṣu vikāreṣvahitaṃ ca tat//  
 
 
 Ca.1.27.228  &tridoṣaṃ mandakaṃ,
                            jātaṃ vātaghnaṃ dadhi, śukralaḥ/  
 saraḥ, śleṣmānilaghnastu maṇḍaḥ srotoviśodhanaḥ//  
 
 
 Ca.1.27.229
                             śophārśograhaṇīdoṣamūtragrahodarārucau/  
 snehavyāpadi pāṇḍutve takraṃ dadyādgareṣu ca//  
 
 
 Ca.1.27.230  saṃgrāhi dīpanaṃ hṛdyaṃ
                            navanītaṃ navoddhṛtam/  
 grahaṇyarśovikāraghnamarditārucināśanam//  
 
 
 Ca.1.27.231
                             smṛtibuddhyagniśukraujaḥkaphamedovivardhanam/  
 vātapittaviṣonmādaśoṣālakṣmījvarāpaham&//  
 
 
 Ca.1.27.232  sarvasnehottamaṃ śītaṃ
                            madhuraṃ rasapākayoḥ/  
 sahasravīryaṃ vidhibhirghṛtaṃ karmasahasrakṛt//  
 
 
 Ca.1.27.233
                             madāpasmāramūrcchsāyaśoṣonmādagarajvarān/  
 yonikarṇaśiraḥśūlaṃ ghṛtaṃ jīrṇamapohati//  
 
 
 Ca.1.27.234
                             sarpīṃṣyajāvimahiṣīkṣīravat svāni nirdiśet/  
 pīyūṣo moraṭaṃ caiva kilāṭā vividhāśca ye//  
 
 
 Ca.1.27.235  dīpatāgnīnāmanidrāṇāṃ
                            sarva eva sukhapradāḥ/  
 guravastarpaṇā vṛṣyā bṛṃhaṇāḥ pavanāpahāḥ//  
 
 
 Ca.1.27.236  viśadā guravo rūkṣā
                            grāhiṇastakrapiṇḍakāḥ/  
 gorasānāmayaṃ vargo navamaḥ parikīrtitaḥ//  
 
 
 Ca.1.27.237  athokṣuvargaḥ--- vṛṣyaḥ
                            śītaḥ saraḥ snigdho bṛṃhaṇo madhuro rasaḥ/  
 śleṣmalo bhakṣitasyekṣoryāntrikastu& vidahyate//  
 
 
 Ca.1.27.238  śaityāt prasādānmadhuryāt
                            pauṇḍrakādvaṃśako varaḥ/  
 prabhūtakrimimajjāsṛṅnodomāṃsakaro guḍaḥ//  
 
 
 Ca.1.27.239  kṣudro
                            guḍaścaturbhāgatribhāgārdhāvaśeṣitaḥ/  
 raso gururyathāpūrvaṃ dhautaḥ svalpamalo guḍaḥ//  
 
 
 Ca.1.27.240  tato
                            matsyaṇḍikākhaṇḍaśarkarā vimalāḥ param/  
 yathā yathaiṣāṃ vaimalyaṃ bhavecchaityaṃ tathā tathā//  
 
 
 Ca.1.27.241  vṛṣyā kṣīṇakṣatahitā
                            sasnehā guḍaśarkarā/  
 kaṣāyamadhurā śītā satiktā yāsaśarkarā//  
 
 
 Ca.1.27.242  rūkṣā vamyatisāraghnī
                            cchedanī madhuśarkarā/  
 tṛṣṇāsṛkpittadāheṣu praśastāḥ sarvaśarkarāḥ//  
 
 
 Ca.1.27.243  mākṣikaṃ bhrāmaraṃ
                            kṣaudraṃ paittikaṃ madhujātayaḥ/  
 mākṣikaṃ pravaraṃ teṣāṃ viśeṣādbhrāmaraṃ guru//  
 
 
 Ca.1.27.244  mākṣikaṃ tailavarṇaṃ
                            syādghṛtavarṇaṃ tu pauttikam/  
 kṣaudraṃ kapilavarṇaṃ syācchvetaṃ bhrāmaramucyate//  
 
 
 Ca.1.27.245  vātalaṃ guru śītaṃ ca
                            raktapittakaphāpaham/  
 sandhātṛ cchedanaṃ rūkṣaṃ kaṣāyaṃ madhuraṃ madhu&//  
 
 
 Ca.1.27.246
                             hanyānmadhūṣṇamuṣṇārtamathavā saviṣānvayāt/  
 gururūkṣakaṣāyatvācchaityāccalpaṃ hitaṃ madhu//  
 
 
 Ca.1.27.247  nātaḥ kaṣṭatamaṃ
                            kiṃcinmadhvāmāttaddhi mānavam/  
 upakramavirochitvāt sadyo hanyādyathā viṣam//  
 
 
 Ca.1.27.248  āme soṣṇā kriyā kāryā sā
                            madhvāme virudhyate/  
 madhvāmaṃ dāruṇaṃ tasmāt sadyo hanyādyathā viṣam//  
 
 
 Ca.1.27.249  nānādravyātmakatvācca
                            yogavāhi paraṃ madhu/(=Sū.sū.45.142cd) itīkṣuvikṛtiprāyo vargo 'ayaṃ
                            daśamo mataḥ//  
 
 
 Ca.1.27.250  atha kṛtānnavargaḥ---
                            kṣuttṛṣṇāglānidaurbalyakukṣirogajvarāpahā/  
 svedāgnijananī peyā vātavarconulomanī//  
 
 
 Ca.1.27.251  tarpaṇī grāhiṇī ladhvī
                            hṛdyā cāpi vilepikā/  
 maṇḍastu dīpayatyagniṃ vātaṃ cāpyanulomayet//  
 
 
 Ca.1.27.252  mṛdūkaroti srotāṃsi
                            svedaṃ saṃjanayatyapi/  
 laṅghitānāṃ viriktānāṃ jīrṇe snehe ca tṛṣyatām//  
 
 
 Ca.1.27.253  dīpanatvāllaghutvācca
                            maṇḍaḥ syāt prāṇadhāraṇaḥ/  
 lājapeyā śramaghnī tu kṣāmakaṇṭhasya dehinaḥ//  
 
 
 Ca.1.27.254  tṛṣṇātīsāraśamano
                            dhātusāmyakaraḥ śivaḥ/  
 lājamaṇḍo 'agnijanano &dāhamūrcchānivāraṇaḥ//  
 
 
 Ca.1.27.255  mandāgniviṣamāgnīnāṃ
                            bālasthavirayoṣitām/  
 deyaśca sukumārāṇāṃ lājamaṇḍaḥ susaṃskṛtaḥ//  
 
 
 Ca.1.27.256  kṣutpipāsāpahaḥ pathyaḥ
                            śuddhānāṃ ca malāpahaḥ/  
 śṛtaḥ pippaliśuṇṭhībhyāṃ &yukto lājāmladāḍimaiḥ//  
 
 
 Ca.1.27.257  kaṣāyamadhurāḥ śītā
                            laghavo lājasaktavaḥ/  
 sudhautaḥ prasrutaḥ svinnaḥ saṃtaptaścaudano laghuḥ//  
 
 
 Ca.1.27.258  bhṛṣṭataṇḍulamicchanti
                            garaśleṣmāmayeṣvapi/  
 adhauto 'aprasruto 'asvinnaḥ śītaścāpyodano guruḥ//  
 
 
 Ca.1.27.259
                             māṃsaśākavasātailaghṛtamajjaphalaudanāḥ/  
 balyāḥ saṃtarpaṇā hṛdyā guravo bṛṃhayanti ca//  
 
 
 Ca.1.27.260
                             tadvanmāṣatilakṣīramudgasaṃyogasādhitāḥ/  
 kulmāṣā guravo rūkṣā vātalā bhinnavarcasaḥ//  
 
 
 Ca.1.27.261  svinnabhakṣyāstu ye kecit
                            saupyagaudhūmayāvikāḥ/  
 bhiṣak teṣāṃ yathādravyamādiśedgurulāghavam//  
 
 
 Ca.1.27.262  akṛtaṃ kṛtayūṣaṃ ca tanuṃ
                            sāṃskārikaṃ rasam/  
 sūpamamlamanamlaṃ ca guruṃ vidyādyathottaram//  
 
 
 Ca.1.27.263  saktavo vātalā rūkṣā
                            bahuvarconulominaḥ/  
 tarpayanti naraṃ sadyaḥ pītāḥ sadyobalāśca te//  
 
 
 Ca.1.27.264  madhurā laghavaḥ śītāḥ
                            saktavaḥ śālisaṃbhavāḥ/  
 grāhiṇo raktapittaghnāstṛṣṇācchardijvarāpahāḥ//  
 
 
 Ca.1.27.265  hanyādvyādhīn yavāpūpo
                            yāvako vāḍya eva ca/  
 udāvartapratiśyāyakāsamehagalagrahān//  
 
 
 Ca.1.27.266  dhānāsaṃjñāstu ye
                            bhakṣyāḥ prāyaste lekhanātmakāḥ/  
 śuṣkatvāttarpaṇāścaiva viṣṭambhitvācca durjarāḥ//  
 
 
 Ca.1.27.267  virūḍhadhānā śaṣkulyo
                            madhukroḍāḥ sapiṇḍakāḥ/  
 pūpāḥ pūpalikādyāśca guruvaḥ paiṣṭikāḥ param//  
 
 
 Ca.1.27.268
                             phalamāṃsavasāśākapalalakṣaudrasaṃskṛtāḥ/  
 bhakṣyā vṛṣyāśca balyāśca guravo bṛṃhaṇātmakāḥ//  
 
 
 Ca.1.27.269  veśavāro guruḥ snigdho
                            balopacayavardhanaḥ/  
 guravastarpaṇā vṛṣyāḥ kṣīrekṣurasapūpakāḥ&//  
 
 
 Ca.1.27.270  saguḍāḥ satilāścaiva
                            sakṣīrakṣaudraśarkarāḥ/  
 bhakṣyā vṛṣyāśca balyāśca paraṃ tu guravaḥ smṛtāḥ//  
 
 
 Ca.1.27.271  sasnehāḥ snehasiddhāśca
                            bhakṣyā vividhalakṣaṇāḥ/  
 guravastarpaṇā vṛṣyā hṛdyā gaudhūmikā matāḥ//  
 
 
 Ca.1.27.272  saṃskārāllaghavaḥ santi
                            bhakṣyā gaudhūmapaiṣṭikāḥ/  
 dhānāparpaṭapūpādyāstān buddhvā nirdiśettathā//  
 
 
 Ca.1.27.273  pṛthukā guravo
                            &bhṛṣṭān bhakṣayedalpaśastu tān/  
 yāvā viṣṭabhya jīryanti sarasā bhinnavarcasaḥ//  
 
 
 Ca.1.27.274  sūpyānnavikṛtā bhakṣyā
                            vātalā rūkṣaśītalāḥ/  
 sakaṭusnehalavaṇānalpaśo bhakṣayettu tān//  
 
 
 Ca.1.27.275  mṛdupākāśca ye bhakṣyāḥ
                            sthūlāśca kaṭhināśca ye/  
 guravaste vyatikrāntapākāḥ puṣṭibalapradāḥ//  
 
 
 Ca.1.27.276  dravyasaṃyogasaṃskāraṃ
                            dravyamānaṃ pṛthak tathā/  
 bhakṣyāṇāmādiśedbuddhvā yathāsvaṃ gurulāghavam//  
 
 
 Ca.1.27.277  (&nānādravyaiḥ
                            samāyuktaḥ pakvāmaklinnabharjitaiḥ/  
 vimardako gururhṛdyo vṛṣyo balavatāṃ hitaḥ//)  
 
 
 Ca.1.27.278  rasālā bṛṃhaṇī vṛṣyā
                            snigdhā balyā rucipradā/  
 snehanaṃ tarpaṇaṃ hṛdyaṃ vātaghnaṃ saguḍaṃ dadhi//  
 
 
 Ca.1.27.279  drākṣākharjūrakolānāṃ
                            guru viṣṭambhi pānakam/  
 parūṣakāṇāṃ kṣaudrasya yaccekṣuvikṛtiṃ prati//  
 
 
 Ca.1.27.280  teṣāṃ
                            kaṭvamlasaṃyogān& pānakānāṃ pṛthak pṛthak/  
 dravyaṃ mānaṃ ca vijñāya guṇakarmāṇi cādiśet//  
 
 
 Ca.1.27.281  kaṭvamlasvādulavaṇā
                            laghavo rāgaṣāḍavāḥ/  
 mukhapriyāśca hṛdyāśca dīpanā bhaktarocanāḥ//  
 
 
 Ca.1.27.282  āmrāmlakalehāśca bṛṃhaṇā
                            balavardhanāḥ/  
 rocanāstarpaṇāścoktāḥ snehamādhuryagauravāt//  
 
 
 Ca.1.27.283  buddhvā saṃyogasaṃskāraṃ
                            dravyamānaṃ ca tacchritam/  
 guṇakarmāṇi lehānāṃ teṣāṃ teṣāṃ tathā vadet//  
 
 
 Ca.1.27.284  raktapittakaphotkledi
                            śuktaṃ vātānulomanam/  
 kandamūlaphalādyaṃ ca tadvadvidyāttadāsutam//  
 
 
 Ca.1.27.285  śiṇḍākī cāsutaṃ cānyat
                            kālāmlaṃ rocanaṃ laghu/  
 vidyādvargaṃ kṛtānnānāmekādaśatamaṃ bhiṣak//  
 
 
 Ca.1.27.286  &kaṣāyānurasaṃ svādu
                            sūkṣmamuṣṇaṃ vyavāyi ca/  
 pittalaṃ baddhaviṇmūtraṃ na ca śleṣmābhivardhanam//  
 
 
 Ca.1.27.287  vātaghneṣūttamaṃ balyaṃ
                            medhāgnivardhanam/  
 tailaṃ saṃyogasaṃskārāt sarvarogāpahaṃ matam//  
 
 
 Ca.1.27.288  tailaprayogādajarā
                            nirvikārā jitaśramāḥ/  
 āsannatibalāḥ saṃkhye daityādhipatayaḥ purā//  
 
 
 Ca.1.27.289  airaṇḍatailaṃ madhuraṃ
                            guru śleṣmābhivardhanam/  
 vātāsṛgagulmahṛdrogajīrṇajvaraharaṃ param//  
 
 
 Ca.1.27.290  kaṭūṣṇaṃ sārṣapaṃ tailaṃ
                            raktapittapradūṣaṇam/  
 kaphaśukrānilaharaṃ kaṇḍūkoṭhavināśanam&//  
 
 
 Ca.1.27.291  priyālatailaṃ madhuraṃ
                            guru śleṣmābhivardhanam/  
 hitamicchanti nātyauṣṇyātsaṃyoge vātapittayoḥ//  
 
 
 Ca.1.27.292  ātasyaṃ madhurāmlaṃ tu
                            vipāke kaṭukaṃ tathā/  
 uṣṇavīryaṃ hitaṃ vāte raktapittaprakopaṇam//  
 
 
 Ca.1.27.293  kusumbhatailamuṣṇaṃ ca
                            vipāke kaṭukaṃ guru/  
 vidāhi ca ciśeṣeṇa sarvadoṣaprakopaṇam//  
 
 
 Ca.1.27.294  phalānāṃ yāni cānyāni
                            &tailānyāhārasaṃvidhau/  
 yujyante guṇakarmabhyāṃ tāni brūyādathāphalam//  
 
 
 Ca.1.27.295  madhuro bṛṃhaṇo vṛṣyo
                            balyo majjā tathā vasā/  
 yathāsattvaṃ tu śaityoṣṇe vasāmajjñorvinirdiśet//  
 
 
 Ca.1.27.296  sasnehaṃ dīpanaṃ
                            vṛṣyamuṣṇaṃ vātakaphāpaham/  
 vipāke madhuraṃ hṛdyaṃ rocanaṃ viśvabheṣajam//  
 
 
 Ca.1.27.297  śleṣmalā madhurā cārdrā
                            gurvī snigdhā ca pippalī/  
 sā śuṣkā kaphavātaghnī kaṭūṣṇā vṛṣyasaṃmatā&//  
 
 
 Ca.1.27.298  nātyarthamuṣṇaṃ
                            maricamavṛṣyaṃ laghu rocanam/  
 cheditvācchoṣaṇatvācca dīpanaṃ kaphavātajit&//  
 
 
 Ca.1.27.299  vātaśleṣmavibandhaghnaṃ
                            kaṭūṣṇaṃ dīpanaṃ laghu/  
 hiṅgu śūlapraśamanaṃ vidyāt pācanarocanam//  
 
 
 Ca.1.27.300  rocanaṃ dīpanaṃ vṛṣyaṃ
                            cakṣuṣyamavidāhi ca/  
 triḍoṣaghnaṃ &samadhuraṃ saindhavaṃ lavaṇottamam//  
 
 
 Ca.1.27.301
                             saukṣmyādauṣṇyāllaghutvācca saugandhyācca rucipradam/  
 sauvarcalaṃ vibandhaghnaṃ hṛdyamudgāraśodhi ca//  
 
 
 Ca.1.27.302
                             taikṣṇyādauṣṇyādvyavāyitvāddīpanaṃ śūlanāśanam/  
 ūrdhvaṃ cādhaśca vātānāmānulomyakaraṃ biḍam//  
 
 
 Ca.1.27.303  satiktakaṭu sakṣāraṃ
                            tīkṣṇamutkledi caudbhidam/  
 na kālalavaṇe gandhaḥ sauvarcalaguṇāśca te//  
 
 
 Ca.1.27.304  sāmudrakaṃ samadhuraṃ,
                            satiktaṃ kaṭu pāṃśujam/  
 rocanaṃ lavaṇaṃ sarvaṃ pāki sraṃsyanilāpaham//  
 
 
 Ca.1.27.305
                             hṛtpāṇḍugrahaṇīrogaplīhānāhagalagrahān/  
 kāsaṃ kaphajamarśāṃsi yāvaśūko vyapohati//  
 
 
 Ca.1.27.306  tīkṣṇoṣṇo laghurūkṣaśca
                            kledī &paktā vidāraṇaḥ/  
 dāhano dīpanaśchettā sarvaḥ &kṣāro 'agnisannibhaḥ//  
 
 
 Ca.1.27.307  kāravī kuñcikā 'ajājī
                            yavānī dhānyatumburu/  
 rocanaṃ dīpanaṃ vātakaphadaurgandhyanāśanam//  
 
 
 Ca.1.27.308  āhārayogināṃ
                            bhaktiniścayo na tu vidyate/  
 &samāpto dvādaśaścāyaṃ varga āhārayoginām//  
 
 
 Ca.1.27.309  śūladhānyaṃ śamīdhānyaṃ
                            samātītaṃ praśasyate/  
 purāṇaṃ prāyaśo rūkṣaṃ prāyeṇābhinavaṃ &guru//  
 
 
 Ca.1.27.310  yadyadāgacchati&
                            kṣipraṃ tattallaghutaraṃ smṛtam/  
 nistuṣaṃ yuktibhṛṣṭaṃ ca sūpyaṃ laghu vipacayate//  
 
 
 Ca.1.27.311  mṛtaṃ kṛśaṃ cātimedyaṃ
                            vṛddhaṃ bālaṃ viṣairhatam/  
 agocarabhṛtaṃ vyālasūditaṃ māṃsamutsṛjet//  
 
 
 Ca.1.27.312  ato 'anyathā hitaṃ māṃsaṃ
                            bṛṃhaṇaṃ balavardhanam/  
 prīṇanaḥ sarvabhūtānāṃ hṛdyo māṃsarasaḥ param//  
 
 
 Ca.1.27.313  śuṣyatāṃ vyādhimuktānāṃ
                            kṛśānāṃ kṣīṇaretasām/  
 balavarṇārthināṃ caiva rasaṃ vidyādyathāmṛtam//  
 
 
 Ca.1.27.314  sarvarogapraśamanaṃ
                            yathāsvaṃ vihitaṃ rasam/  
 vidyāt svaryaṃ balakaraṃ vayobuddhīndriyāyuṣām//  
 
 
 Ca.1.27.315  vyāyāmanityāḥ strīnityā
                            madyanityāśca ye narāḥ/  
 nityaṃ māṃsarasāhārā nāturāḥ syurna durbalāḥ//  
 
 
 Ca.1.27.316  krimivātātapahataṃ śuṣkaṃ
                            jīrṇamanārtavam/  
 śākaṃ niḥsnehasiddhaṃ ca varjyaṃ yaccāparisrutam//  
 
 
 Ca.1.27.317  purāṇamāmaṃ saṃkliṣṭaṃ
                            krimivyālahimātapaiḥ/  
 adeśakālajaṃ klinnaṃ yatsyātphalamasādhu tat//  
 
 
 Ca.1.27.318  &haritānāṃ yathāśākaṃ
                            nirdeśaḥ sādhanādṛte/  
 madyāmbugorasādīnāṃ sve sve varge viniścayaḥ//  
 
 
 Ca.1.27.319  &yadāhāraguṇaiḥ pānaṃ
                            viparītaṃ tadiṣyate/  
 annānupānaṃ dhātūnāṃ dṛṣṭaṃ yanna virodhi ca//  
 
 
 Ca.1.27.320  āsavānāṃ
                            samuddiṣṭāmaśītiṃ caturuttarām/  
 jalaṃ peyamapeyaṃ ca parīkṣyānupibeddhitam//  
 
 
 Ca.1.27.321  &snigdhoṣṇaṃ mārute
                            śastaṃ pitte madhuraśītalam/  
 kaphe 'anupānaṃ rūkṣoṣṇaṃ kṣaye māṃsarasaḥ param//  
 
 
 Ca.1.27.322
                             upavāsādhvabhāṣyastrīmārutātapakarmabhiḥ/  
 klāntānāmanupānārthaṃ payaḥ pathyaṃ yathā 'amṛtam//  
 
 
 Ca.1.27.323  surā kṛśānāṃ
                            puṣṭyarthamanupānaṃ vidhīyate/  
 kārśyārthaṃ sthūladehānāmanu śastaṃ madhūdakam//  
 
 
 Ca.1.27.324  alpāgnīnāmanidrāṇāṃ
                            tandrāśokabhayaklamaiḥ/  
 madyamāṃsocitānāṃ ca madyamevānuśasyate//  
 
 
 Ca.1.27.325  &athānupānakarmaguṇān
                            pravakṣyāmaḥ anupānaṃ tarpayati, prīṇayati, ūrjayati, bṛṃhayati,
                            paryāptimabhinirvartayati, bhuktamavasādayati, annasaṅghātaṃ bhinatti,
                            mārdavamāpādayati, kledayati, jarayati, sukhapariṇāmitāmāśuvyavāyitāṃ
                            cāhārasyopajanayatīti //  
 
 
 Ca.1.27.326  bhavati cātra 
 Ca.1.27.326ab  anupānaṃ hitaṃ yuktaṃ
                            tarpayatyāśu mānavam /  
 Ca.1.27.326cd  sukhaṃ pacati
                            cāhāramāyuṣe ca balāya ca //  
 
 
 Ca.1.27.327ab  nordhvāṅgamārutāviṣṭa
                            na hikkāśvāsakāsinaḥ /  
 Ca.1.27.327cd  na
                            gītabhāṣyāadhyayanaprasaktā norasi kṣatāḥ //  
 
 
 Ca.1.27.328ab  pibeyurudakaṃ bhuktvā
                            taddhi kaṇṭorasi sthitam /  
 Ca.1.27.328cd  snehamāhārajaṃ hatvā
                            bhūyo doṣāya kalpate //  
 
 
 Ca.1.27.329ab
                             annapānaikadeśo 'ayamuktaḥ prāyopayogikaḥ /  
 Ca.1.27.329cd  dravyāṇi na hi
                            nirdeṣṭuṃ śakyaṃ kātsnryena nāmabhiḥ //  
 
 
 Ca.1.27.330ab  yathā nānauṣadhaṃ
                            kiṃciddeśajānāṃ vaco yathā /  
 Ca.1.27.330cd  dravyaṃ tattattathā
                            vācyamanuktamiha yadbhavet //  
 
 
 Ca.1.27.331ab  caraḥ śarīrāvayavāḥ
                            svabhāvo dhātavaḥ kriyā /  
 Ca.1.27.331cd  liṅgaḥ pramāṇaṃ
                            saṃskāro mātra cāsmin parīkṣyate //  
 
 
 Ca.1.27.332ab
                             caro 'anūpajalākāśadhanvādyo bhakṣyasaṃvidhiḥ /  
 Ca.1.27.332cd  jalajānūpajāścaiva
                            jalānūpacarāśca ye //  
 
 
 Ca.1.27.333ab  gurubhakṣyāśca ye
                            sattvāḥ sarve te guravaḥ smṛtāḥ /  
 Ca.1.27.333cd  laghubhakṣyāstu
                            laghavo dhanvajā dhanvacāriṇaḥ //  
 
 
 Ca.1.27.334ab  śarīrāvayavāḥ
                            sakthiśiraḥskandhādayastathā /  
 Ca.1.27.334cd  sakthimāṃsādguruḥ
                            skandhastataḥ kroḍastataḥ śiraḥ //  
 
 
 Ca.1.27.335ab  vṛṣaṇau carma meḍhraṃ
                            ca śroṇī vṛkkau yakṛdgudam /  
 Ca.1.27.335cd  māṃsādgurutaraṃ
                            vidyādyathāsvaṃ madhyamasthi ca //  
 
 
 Ca.1.27.336ab  svabhāvāllaghavo
                            mugāstathā lāvakapiñjalāḥ /  
 Ca.1.27.336cd  svabhāvādguravo māṣā
                            varāhamahiṣāstathā //  
 
 
 Ca.1.27.337ab  dhātūnāṃ śoṇitādīnāṃ
                            guruṃ vidyādyathottaram /  
 Ca.1.27.337cd  alasebhyo viśiṣyante
                            prāṇino ye bahukriyāḥ //  
 
 
 Ca.1.27.338ab  gauravaṃ liṅgasāmānye
                            puṃsāṃ strīṇāṃ tu lāghavam /  
 Ca.1.27.338cd  mahāpramāṇā guravaḥ
                            svajātau laghavo 'anyathā //  
 
 
 Ca.1.27.339ab  gurūṇāṃ lāghavaṃ
                            vidyāt saṃskrārāt saviparyayam /  
 Ca.1.27.339cd  vrīherlājā yathā ca
                            syuḥ saktūnāṃ siddhapiṇḍikāḥ //  
 
 
 Ca.1.27.340ab  alpādāne gurūṇāṃ ca
                            laghūnāṃ cātisevane /  
 Ca.1.27.340cd  mātrā kāraṇamuddiṣṭaṃ
                            dravyāṇāṃ gurulāghave //  
 
 
 Ca.1.27.341ab  gurūṇāmalpamādeyaṃ
                            laghūnāṃ tṛptiriṣyate /  
 Ca.1.27.341cd  mātrāṃ
                            dravyāṇyapekṣante mātrā cāgnimapekṣate //  
 
 
 Ca.1.27.342ab  balamārogyamāyuśca
                            prāṇāścāgnau pratiṣṭhitāḥ /  
 Ca.1.27.342cd
                             annapānendhanaiścāgnirjvalati vyeti cānyathā //  
 
 
 Ca.1.27.343ab  gurulāghavacinteyaṃ
                            prāyeṇālapavbalān prati /  
 Ca.1.27.343cd  mandakriyānanārogyān
                            sukumārānsukhocitān //  
 
 
 Ca.1.27.344ab  dīptāgnayaḥ
                            kharāhārāḥ karmanityā mahodarāḥ /  
 Ca.1.27.344cd  ye narāḥ prati
                            tāṃścintyaṃ nāvaśyaṃ gurulāghavam //  
 
 
 Ca.1.27.345ab
                             hitābhirjuhuyānnityamantaragniṃ samāhitaḥ /  
 Ca.1.27.345cd  annapānasamidbhirnā
                            mātrākālau vicārayan //  
 
 
 Ca.1.27.346ab  āhitāgniḥ sadā
                            pathyānyantaragnau juhoti yaḥ /  
 Ca.1.27.346cd  divase divase brahma
                            japatyatha dadāti ca //  
 
 
 Ca.1.27.347ab  naraṃ niḥśreyase
                            yuktaṃ sātmyajñaṃ pānabhojane /  
 Ca.1.27.347cd  bhajante nāmayāḥ
                            kecidbhāvino 'apyantarādṛte //  
 
 
 Ca.1.27.348ab  ṣaḍtriṃśataṃ
                            sahasrāṇi rātrīṇāṃ hitabhojanaḥ /  
 Ca.1.27.348cd  jīvatyanāturo
                            janturjitātmā saṃmataḥ satām //  
 
 
 Ca.1.27.349ab  prāṇāḥ
                            prāṇabhṛtāmannamannaṃ loko 'abhidhāvati /  
 Ca.1.27.349cd  varṇaḥ prasādaḥ
                            sausvaryaṃ jīvitaṃ pratibhā sukham //  
 
 
 Ca.1.27.350ab  tuṣṭiḥ puṣṭirbalaṃ
                            medhā sarvamanne pratiṣṭhitam /  
 Ca.1.27.350cd  laukikaṃ karma
                            yadvṛttau svargatau yaca vaidikam //  
 
 
 Ca.1.27.351ab  karmāpavarge
                            yaccoktaṃ taccāpyanne pratiṣṭhitam /  
 Ca.1.27.351  tatra ślokaḥ 
 Ca.1.27.351cd  annapānaguṇāḥ sāgryā
                            vargā dvādaśa niścitāḥ //  
 
 
 Ca.1.27.352ab  saguṇānyanupāanāni
                            gurulāghavasaṃgrahaḥ /  
 Ca.1.27.352cd  annapānavidhāvuktaṃ
                            tat parīkṣyaṃ viśeṣataḥ //  
 
 ityagniveśakṛte tantre carakapratisaṃskṛte
                        ślokasthāne 'annapānavidhirnāma saptaviṃśo 'adhyāyaḥ // 
 
 
                    aṣṭāviṃśo 'adhyāyaḥ
                     Ca.1.28.1  athāto vividhāśitapītīyamadhyāyaṃ
                        vyākhyāsyāmaḥ //  
 Ca.1.28.2  iti ha smāha bhagavānātreyaḥ //  
 Ca.1.28.3  vividhamaśitaṃ pītaṃ līḍhaṃ
                        khāditaṃ jantorhitamantaragnisandhukṣitabalena yathāsvenoṣmaṇā
                        samyagvipacyamānaṃ
                        kālavadanavasthitasarvadhātupakamanupahatasarvadhātūṇsmamārutasrotaḥ kevalaṃ
                        śrīramupacayabalavarṇasukhāyuṣā yojayati śarīradhātūnūrjayati ca /  
 dhātavo hi dhātvāhārāḥ prakṛtimanuvartante //  
 Ca.1.28.4  tatrāhāraprasādākhyo rasaḥ kiṭṭaṃ
                        ca malākhyamabhinirvartate /  
 kiṭṭāt svedamūtrapurīṣavātapittaśleṣmāṇaḥ
                        karṇākṣināsikāsyalomakūpaprajananamalāḥ keśaśmaśrulomanakhādayaścāvayavāḥ
                        puṣyanti /  
 puṣyanti tvāhārarasādrasarudhiramāṃsamedosthimajjaśukraujāṃsi
                        pañcendriyadravyāṇi dhātuprasādasaṃjñakāni
                        śarīrasandhibandhapicchādayaścāvayavāḥ /  
 te sarva eva dhātavo malākhyāḥ prasādākhyāśca rasamalābhyāṃ puṣyantaḥ svaṃ
                        mānamanuvartante yathāvayaḥśarīram /  
 evaṃ rasamalau svapramāṇāvasthitāvāśrayasya
                        samadhātordhātusāmyamanuvartayataḥ /  
 nimittatastu kṣīṇavṛddhānāṃ prasādākhyānāṃ dhātūnāṃ
                        vṛddhikṣayābhyāmāhāramūlābhyāṃ rasaḥ sāmyamutpādayatyārogyāya kiṭṭaṃ ca
                        malānāmevameva /  
 svamānātiriktāḥ punarutasargiṇaḥ śītoṣṇaparyāyaguṇaiścopacaryamāṇā malāḥ
                        śarīradhātusāmyakarāḥ samupalabhyante //  
 Ca.1.28.5  teṣāṃ tu malaprasādākhyānāṃ
                        dhātūnāṃ srotāṃsyayanamukhāni /  
 tāni yathāvibhāgena yathāsvaṃ dhātūnāpūrayanti /  
 evamidaṃ śarīramaśitapītalīḍhakhāditaprabhavam /  
 aśitapītalīḍhakhāditaprabhavāścāsmiñ śarīre vyādhayo bhavanti /  
 hitāhitopayogaviśeṣāstvatra śubhāśubhaviśeṣakarā bhavantīti //  
 Ca.1.28.6  evaṃvādinaṃ
                        bhagavantamātreyamagniveśa uvāca dṛśyante hi bhagavan
                        hitasamākhyātamapyāhāramupayuñjānā vyādhimantaścāgadāśca
                        tathaivāhitasamākhyātam evaṃ dṛṣṭe kathaṃ hitāhitopayogaviśeṣātmakaṃ
                        śubhāśubhaviśeṣamupalabhāmaha iti //  
 Ca.1.28.7  tamuvāca bhagavānātreyaḥ na
                        hitāhāropayogināmagniveśa tannimittā vyādhayo jāyante na ca kevalaṃ
                        hitāhāropayogādeva sarvavyādhibhayamatikrāntaṃ bhavati santi
                        hyṛte 'apyahitāhāropayogādantārogaprakṛtayaḥ tadyathā kālaviparyayaḥ
                        prajñāparādhaḥ śabdasparśarūparasagandhāścāsātmyā iti /  
 tāśca rogaprakṛtayo rasān samyagupayuñjānamapi puruṣamaśubhenopapādayanti
                        tasmāddhitāhāropayogino 'api dṛśyante vyādhimantaḥ /  
 ahitāhāropayogināṃ punaḥ kāraṇato na sadyo doṣavān bhavatyapacāraḥ /  
 na hi sarvāṇyapathyāni tulyadoṣāṇi na ca sarve doṣāstulyabalāḥ na ca sarvāṇi
                        śarīrāṇi vyādhikṣamatve samarthāni bhavanti /  
 tadeva hyapathyaṃ deśakālasaṃyogavīryapramāṇātiyogādbhūyastaramapathayṃ
                        saṃpadyate /  
 sa eva doṣaḥ saṃsṛṣṭayonirviruddhopakramo gambhīrānugataścirasthitaḥ
                        prāṇāyatanasamuttho marmopaghātī kaṣṭatamaḥ kṣiprakāritamaśca saṃpadyate /  
 śarīrāṇi cātisthūlānyatikṛśānyaniviṣṭamāṃsaśoṇitāsthīni
                        durbalānyasātmyāhāropacitānyalpāhārāṇyalpasattvāni ca bhavantyavyādhisahāni
                        viparītāni punarvyādhisahāni /  
 ebhyaścaivāpathyāhāradoṣaśarīraviśeṣebhyo vyādhayo mṛdavo dāruṇāḥ
                        kṣiprasamutthāścirakāriṇaśca bhavanti /  
 ta eva vātapittaśleṣmāṇaḥ sthānaviśeṣe prakupitā
                        vyādhiviśeṣānabhinirvartayantyagniveśa //  
 Ca.1.28.8  tatra rasādiṣu sthāneṣu
                        prakupitānāṃ doṣāṇāṃ yasmin sthāne ye ye vyādhayaḥ saṃbhavanti tāṃstān
                        yathāvadanuvyākhyāsyāmaḥ //  
 Ca.1.28.9ab  aśraddhā
                        cāruciścāsyavairasyamarasajñatā /  
 Ca.1.28.9cd  hṛllāso gauravaṃ tandrā
                        sāṅgamardo jvarastamaḥ //  
 Ca.1.28.10ab  pāṇḍutvaṃ srotasāṃ rodhaḥ
                        klaibyaṃ sādaḥ kṛśāṅgatā /  
 Ca.1.28.10cd  nāśo 'agnerayathākālā
                        valayaḥ palitāni ca //  
 Ca.1.28.11ab  rasapradoṣajā rogā
                        vakṣyante raktadoṣajāḥ /  
 Ca.1.28.11cd  kuṣṭhavīsarpapiḍakā
                        raktapittamasṛgdaraḥ /  
 Ca.1.28.12ab  gudameḍhrāsyapākaśca plīhā
                        gulmo 'atha vidradhiḥ //  
 Ca.1.28.12cd  nīlikā kāmalā vyaṅgaḥ
                        pipplavastilakālakāḥ //  
 Ca.1.28.13ab  dadruścarmadalā śvitraṃ
                        pāmā koṭhāsramaṇḍalam /  
 Ca.1.28.13cd  raktapradoṣājjāyante śṛṇu
                        māṃsapradoṣajān //  
 Ca.1.28.14ab  adhimāṃsārbudaṃ kīlaṃ
                        galaśālūkaśuṇḍike /  
 Ca.1.28.14cd
                         pūtimāṃsālajīgaṇḍagaṇḍamālopajihvikāḥ //  
 Ca.1.28.15ab  vidyānmāṃsāśrayān
                        medaḥsaṃśrayāṃstu pracakṣmahe /  
 Ca.1.28.15cd  ninditāni pramehāṇāṃ
                        pūrvarūpāṇi yāni ca //  
 Ca.1.28.16ab  adhyasthidantau
                        dantāsthimedaśūlaṃ vivarṇatā /  
 Ca.1.28.16cd
                         keśalomanakhaśmaśrudoṣāścāsthipradoṣajāḥ //  
 Ca.1.28.17ab  rūk parvaṇāṃ bhramo mūrcchā
                        darśanaṃ tamasastathā /  
 Ca.1.28.17cd  aruṣāṃ sthūlamūlānāṃ
                        parvajānāṃ ca darśanam //  
 Ca.1.28.18ab  majjapradoṣāt śukrasya
                        doṣāt klaibyamaharṣaṇam /  
 Ca.1.28.18cd  rogi vā
                        klībamalpāyurvirūpaṃ vā prajāyate //  
 Ca.1.28.19ab  na cāsya jāyate garbhaḥ
                        patati prasravatyapi /  
 Ca.1.28.19cd  śukraṃ hi duṣṭaṃ sāpatyaṃ
                        sadāraṃ bādhate naram //  
 Ca.1.28.20ab  indriyāṇi samāśritya
                        prakupyanti yadā malāḥ /  
 Ca.1.28.20cd  upaghātopatāpābhyāṃ
                        yojayantīndriyāṇi te //  
 Ca.1.28.21ab  snāyau sirākaṇḍarābhyo
                        duṣṭāḥ kliśnanti mānavam /  
 Ca.1.28.21cd
                         stambhasaṃkocakhallībhirgranthisphuraṇasuptibhiḥ //  
 Ca.1.28.22ab  malānāśritya kupitā
                        bhedaśoṣapradūṣaṇam /  
 Ca.1.28.22cd  doṣā malānāṃ kurvanti
                        saṅgotsargāvatīva ca //  
 Ca.1.28.23ab  vividhādaśitāt
                        pītādahitāllīḍhakhāditāt /  
 Ca.1.28.23cd  bhavantyete manuṣyāṇāṃ
                        vikārā ya udāhṛtāḥ //  
 Ca.1.28.24ab  teṣāmicchannanutpattiṃ
                        seveta matimān sadā /  
 Ca.1.28.24cd  hitānyevāśitādīni na
                        syustajjāstathā+āmayāḥ //  
 Ca.1.28.25ab  rasajānāṃ vikārāṇāṃ sarvaṃ
                        laṅghanamauṣadham /  
 Ca.1.28.25cd  vidhiśoṇitike 'adhyāye
                        raktajānāṃ bhiṣagjitam //  
 Ca.1.28.26ab  māṃsajānāṃ tu saṃśuddhiḥ
                        śastrakṣārāgnikarma ca /  
 Ca.1.28.26cd  aṣṭauninditike 'adhyāye
                        medojānāṃ cikitsitam //  
 Ca.1.28.27ab  asthyāśrayāṇāṃ vyādhīnāṃ
                        pañcakarmāṇi bheṣajam /  
 Ca.1.28.27cd  bastayaḥ kṣīrasarpīṃṣi
                        tiktakopahitāni ca //  
 Ca.1.28.28ab
                         majjaśukrasamutthānāmauṣadhaṃ svādutiktakam /  
 Ca.1.28.28cd  annaṃ vyavāyavyāyāmau
                        śuddhiḥ kāle ca mātrayā //  
 Ca.1.28.29ab  śāntirindriyajānāṃ tu
                        trimarmīye pravakṣyate /  
 Ca.1.28.29cd  snāyvādijānāṃ praśamo
                        vakṣyate vātarogike //  
 Ca.1.28.30ab  navegāndhāraṇe 'adhyāye
                        cikitsāsaṃgrahaḥ kṛtaḥ /  
 Ca.1.28.30cd  malajānāṃ vikārāṇāṃ
                        siddhiścoktā kvacitkvacit //  
 Ca.1.28.31ab
                         vyāyāmādūṣmaṇastaikṣṇyāddhitasyānavacāraṇāt /  
 Ca.1.28.31cd  koṣṭhācchākhā malā yānti
                        drutatvānmārutasya ca //  
 Ca.1.28.32ab  tatrasthāśca vilambante
                        kadācinna samīritāḥ /  
 Ca.1.28.32cd  nādeśakāle kupyanti bhūyo
                        hetupratīkṣiṇaḥ //  
 Ca.1.28.33ab  vṛddhyā viṣyandānāt pākāt
                        srotomukhaviśothanāt /  
 Ca.1.28.33cd  śākhā muktvā malāḥ koṣṭhaṃ
                        yanti vāyośca nigrahāt /  
 Ca.1.28.34ab  ajātānāmanutpattau jātānāṃ
                        vinivṛttaye /  
 Ca.1.28.34cd  rogāṇāṃ yo vidhirdṛṣṭaḥ
                        sukhārthī taṃ samācaret //  
 Ca.1.28.35ab  sukhārthā sarvabhūtānāṃ
                        matāḥ sarvāḥ pravṛttayaḥ /  
 Ca.1.28.35cd  jñānājñānaviśeṣāttu
                        mārgāmārgapravṛttayaḥ //  
 Ca.1.28.36ab  hitamevānurudhyante
                        praparīkṣya parīkṣakāḥ /  
 Ca.1.28.36cd  rajomohāvṛtātmānaḥ
                        priyameva tu laukikāḥ //  
 Ca.1.28.37ab  śrutaṃ buddhiḥ
                        smṛtirdākṣyaṃ dhṛtirhitaniṣevaṇam /  
 Ca.1.28.37cd  vāgviśuddhiḥ śamo
                        dhairyamāśrayanti parīkṣakam //  
 Ca.1.28.38ab  laukikaṃ nāśrayantyete guṇā
                        moharajaḥśritam /  
 Ca.1.28.38cd  tanmūlā bahavo yanti rogāḥ
                        śārīramānasāḥ //  
 Ca.1.28.39ab
                         prajñāparādhāddhyahitānarthān pañca niṣevate /  
 Ca.1.28.39cd  saṃdhārayati vegāṃśca
                        sevate sāhasāni ca //  
 Ca.1.28.40ab  tadātvasukhasaṃjñeṣu
                        bhāveṣvajño 'anurajyate /  
 Ca.1.28.40cd  rajyate na tu vijñātā
                        vijñāne hyamalīkṛte //  
 Ca.1.28.41ab  na
                        arāgānnāpyavijñānādāhārānupayojayet /  
 Ca.1.28.41cd  parīkṣya hitamaśnīyāddeho
                        hyāhārasaṃbhavaḥ //  
 Ca.1.28.42ab  āḥrasya vidhāvaṣṭau viśeṣā
                        hetusājñakāḥ /  
 Ca.1.28.42cd  śubhāśubhasamutpattau tān
                        parīkṣy aprayojayet //  
 Ca.1.28.43ab  parihāryāṇyapathyāni sadā
                        pariharannaraḥ /  
 Ca.1.28.43cd  bhavatyanṛṇatāṃ prāptaḥ
                        sādhūnāmiha paṇḍitaḥ //  
 Ca.1.28.44ab  yattu
                        rogasamutthānamaśakyamiha kenacit /  
 Ca.1.28.44cd  parihartuṃ na tat prāpya
                        śocitavyaṃ manīṣibhiḥ //  
 Ca.1.28.45  tatra ślokāḥ 
 Ca.1.28.45ab  āhārasaṃbhavaḥ vastu
                        rogāścāhārasaṃbhavāḥ /  
 Ca.1.28.45cd  hitāhitaviśeṣācca viśeṣaḥ
                        sukhaduḥkhayoḥ //  
 Ca.1.28.46ab  sahatve cāsahatve ca
                        duḥkhānāmṃ dehasattvayoḥ /  
 Ca.1.28.46cd  viśeṣo rogasaṅghāścca
                        dhātujā ye pṛthakpṛthak //  
 Ca.1.28.47ab  teṣāṃ caiva praśamanaṃ
                        koṣṭhācchākhā upetya ca /  
 Ca.1.28.47cd  doṣā yathā prakupyanti
                        śākhābhyaḥ koṣṭhametya ca //  
 Ca.1.28.48ab  prājñājñayorviśeṣaśca
                        svasthāturahitaṃ ca yat /  
 Ca.1.28.48cd  vividhāśitapītīye tat
                        sarvaṃ saṃprakāśitam //  
 ityagniveśakṛte tantre carakapratisaṃskṛte sūtrasthāne
                        vividhāśitapītīyo nāmāṣṭāviṃśo 'adhyāyaḥ // 
 
 
                    ūnatriṃśo 'adhyāyaḥ
                     Ca.1.29.1  athāto daśaprāṇāyatanīyamadhyāyaṃ
                        vyākhyāsyāmaḥ //  
 Ca.1.29.2  iti ha smāha bhagavānātreyaḥ //  
 
 Ca.1.29.3ab  daśaivāyatanānyāhuḥ prāṇā
                            yeṣu pratiṣṭhitāḥ /  
 Ca.1.29.3cd  śaṅkhau marmatrayaṃ
                            kaṇṭho raktaṃ śukraujasī gudam //  
 
 
 Ca.1.29.4ab  tānīndriyāṇi vijñānaṃ
                            cetanāhetumāmayān /  
 Ca.1.29.4cd  jānīye yaḥ sa vai vidvān
                            prāṇābhisara ucyate //  
 
 Ca.1.29.5  dvividhaṣtu khalu bhiṣajo
                        bhavantyagniveśa prāṇānāmeke 'abhisarā hantāro rogāṇāṃ rogāṇāmeke 'abhisarā
                        hatāraḥ prāṇānāmiti //  
 Ca.1.29.6  evaṃvādinaṃ
                        bhagavantamātreyamagniveśa uvāca bhagavaṃste kathamasmābhirveditavyā
                        bhaveyuriti //  
 Ca.1.29.7  bhagavānuvāca ya ime kulīnāḥ
                        paryavadātaśrutāḥ paridṛṣṭakarmāṇo dakṣāḥ śucayo jitahastā jitātmānaḥ
                        sarvopakaraṇavantaḥ sarvendriyopapannāḥ prakṛtijñāḥ pratipattijñāśca te
                        jñeyāḥ prāṇānāmabhisarā hantāro rogāṇāṃ tathāvidhā hi kelave śarīrajñāne
                        śarīrābhinirvṛttijñāne prakṛtivikārajñāne ca niḥsaṃśayāḥ
                        sukhasādhyakṛcchrasādhyayāpyapratyākhyeyānāṃ ca rogāṇāṃ
                        samutthānapūrvarūpaliṅgavedanopaśayaviśeṣajñāne vyapagatasaṃdehāḥ,
                        trividhasyāyurvedasūtrasya sasaṃgrahavyākaraṇasya satrividhauṣadhagrāmasya
                        pravaktāraḥ pañcatriṃśato mūlaphalānāṃ caturṇāṃ ca snehānāṃ pañcānāṃ ca
                        lavaṇānāmaṣṭānāṃ ca mūtrāṇāmaṣṭāṇāṃ ca kṣīrāṇāṃ kṣīratvagvṛkṣāṇāṃ ca ṣaṇṇāṃ
                        śirovirecanādeśca pañcakarmāśrayasyauṣadhagaṇasyāṣṭāviṃśateśca yavāgūnāṃ
                        dvātriṃśataścūrṇapradehānāṃ ṣaṇṇāṃ ca virecanaśatānāṃ pañcānāṃ ca
                        kaṣāyaśatānāṃ prayoktāraḥ,
                        svasthavṛttavihitabhojanapānaniyamasthānacaṅkramaṇaśayanāsanamātrādravyāñjanadhūmanāvanābhyañjanaparimārjanavegāvidhāraṇavidhāraṇavyāyāmasātmyendriyaparīkṣopakramaṇasadvṛttakuśalāḥ
                        catuṣpādopagṛhīte ca bheṣaje ṣoḍaśakale saviniścaye satriparyeṣaṇe
                        savātakalākalajñāne vyapagatasandehāḥ caturvidhasya ca snehasya
                        caturviṃśatyupanayasyopakalpanīyasya catuḥṣaṣṭiparyantasya ca
                        vyavasthāpayitāraḥ, bahuvidhavidhānayuktānāṃ ca
                        snehyasvedyavamyavirecyavividhauṣadhopacārāṇāṃ ca kuśalāḥ
                        śirorogāderdoṣāṃśavikalpajasya ca vyādhisaṃgrahasya
                        sakṣayapiḍakāvidradhestrayāṇāṃ ca śophānāṃ
                        bahuvidhaśophānubandhānāmaṣṭacatvāriṃśataśca rogādhikaraṇānāṃ
                        catvāriṃśaduttarasya ca nānātmajasya vyādhiśatasta tathā
                        vigarhitātisthūlātikṛśānāṃ sahetulakṣaṇopakramāṇāṃ svapnasya ca
                        hitāhitasyāsvapnātisvapnasya ca sahetūpakramasya ṣaṇṇāṃ ca
                        laṅghanādīnāmupakramāṇāṃ saṃtarpaṇāpatarpaṇajānāṃ ca rogāṇāṃ
                        sarūpapraśamanānāṃ śoṇitajānāṃ ca vyādhīnāṃ madamūrcchāyasaṃnyāsānāṃ ca
                        sakāraṇarūpauṣadhopacārāṇāṃ kuśalāḥ kuśalāścāhāravidhiviniścayasya prakṛtya
                        hitāhitānāmāhāravikārāṇāmagryasaṃgrahasyāsavānāṃ ca
                        caturaśīterdravyaguṇakarmaviniścayasya rasānurasasaṃśrayasya
                        savikalpavairodhikasya dvādaśavargāśrayasya cānnapānasya saguṇaprabhāvasya
                        sānupānaguṇasya navavidhasyārthasaṃgrahasyāhāragateśca
                        hitāhitopayogaviśeṣātmakasya ca śubhāśubhaviśeṣasya dhātvāśrayāṇāṃ ca
                        rogāṇāṃ sauṣadhasaṃgrahāṇāṃ daśānāṃ ca prāṇāyatanānāṃ yaṃ ca
                        vakṣyāmyarthedaśamahāmūlīye triṃśattamādhyāye, tatra ca kṛtsnasya
                        tantroddeśalakṣṇasya tantrasya ca
                        grahaṇadhāraṇavijñānaprayogakarmakāryakālakartṛkaraṇakuśalāḥ kuśalāśca
                        smṛtimatiśāstrayuktijñānasyātmanaḥ śīlaguṇairavisaṃvādanena ca saṃpādanena
                        sarvaprāṇiṣu cetaso maitrasya mātāpitṛbhrātṛbandhuvat evaṃyuktā
                        bavantyagniveśa prāṇānāmabhisarā hantāro rogāṇāmiti //  
 Ca.1.29.8  ato viparītā rogāṇāmabhisarā
                        hantāraḥ prāṇānāṃ bhiṣakchadmapraticchannāḥ kaṇṭakabhūtā lokasya
                        pratirūpakasadharmāṇo rājñāṃ pramādāccaranti rāṣṭrāṇi //  
 Ca.1.29.9  teṣāmidaṃ viśeṣavijñāṇaṃ bhavati
                        atyarthaṃ vaidyaveśena ślāghamānā viśikhāntaramanucaranti karmalobhāt śrutvā
                        ca kasyacidāturayamabhitaḥ paripatanti saṃśravaṇe cāsyātmano
                        vaidyaguṇānuccairvadanti yaścāsya vaidyaḥ pratikarma karoti tasya ca
                        doṣānmuhurmuhurudāharanti āturamitrāṇi ca
                        praharṣaṇopajāpopasevādibhiricchantyātmīkartuṃ svalpecchutāṃ cāmanaḥ
                        khyāpayanti karma cāsādya muhurmuhuravalokayanti dākṣyeṇājñānamātmanaḥ
                        pracchādayitukāmāḥ vyādhiṃ cāpāvartayitumaśaknuvato
                        &vyādhitamevānupakaraṇamaparicārakamanātmamupadiśanti, antagataṃ
                        cainamabhisamīkṣyānyamāśrayanti deśamapadeśamātamanaḥ kṛtvā
                        prākṛtajanasannipāte cātmanaḥ kauśalamakuśalavadvarṇayanti adhīravacca
                        dhairyamapavacanti dhīrāṇāṃ vidvajjanasannipātaṃ &{ā.cābhisamīkṣya}
                        pratibhayamiva kāntāramadhvagāḥ pariharanti dūrāt yaścaiṣāṃ kaścit
                        sūtrāvayavo bhavatyupayuktastamaprakṛte prakṛtāntare vā satatamudāharanti na
                        cānuyogamicchantyanuyoktuṃ vā mṛtyoriva cānuyogādudvijante na caiṣāmācāryaḥ
                        śiṣyaḥ sabrahmacārī vaivādiko vā kaścit prajñāyata iti //  
 Ca.1.29.10  bhavanti cātra --- 
 
 Ca.1.29.10ab  bhiṣakchadma
                            praviśyaivaṃ vyādhitāṃstarkayanti ye/  
 Ca.1.29.10cd  vītaṃsamiva saṃśritya
                            vane śākuntikā dvijān//  
 
 
 Ca.1.29.11ab
                             śrutadṛṣṭakriyākālamātrājñānabahiṣkṛtāḥ /  
 Ca.1.29.11cd  varjanīyā hi te
                            mṛtyoścarantyanucarā bhuvi //  
 
 
 Ca.1.29.12ab
                             vṛttihetorbhiṣaṅmānapūrṇān mūrkhaviśāradān /  
 Ca.1.29.12cd  varjayedāturo vidvān
                            sarpāste pītamārutāḥ //  
 
 
 Ca.1.29.13ab  ye tu śāstravido dakṣāḥ
                            śucayaḥ karmakovidāḥ /  
 Ca.1.29.13cd  jitahastā
                            jitātmānastebhyo nityaṃ kṛtaṃ namaḥ //  
 
 Ca.1.29.14  tatra ślokaḥ 
 
 Ca.1.29.14ab  daśaprāṇāyatanike
                            ślokasthānārthasaṃgrahaḥ /  
 Ca.1.29.14cd  dvividhā bhiṣajaścoktāḥ
                            prāṇasyāyatanāni ca //  
 
 ityagniveśakṛte tantre carakapratisaṃskṛte ślokasthāne
                        daśaprāṇāyatanīyo nāmonatriṃśo 'adhyāyaḥ // 
 
 
                    triṃśo 'adhyāyaḥ
                     Ca.1.30.1
                         athāto 'arthedaśamahāmūlīyamadhyāyaṃ vyākhyāsyāmaḥ //  
 Ca.1.30.2  iti ha smāha bhagavānātreyaḥ //  
 
 Ca.1.30.3ab  arthe daśa mahāmūlāḥ
                            samāsaktā mahāphalāḥ /  
 Ca.1.30.3cd  mahaccārthaśca hṛdayaṃ
                            paryāyairucyate budhaiḥ //  
 
 
 Ca.1.30.4ab  ṣaḍaṅgamaṅgaṃ
                            vijñānamindriyāṇyarthapañcakam /  
 Ca.1.30.4cd  ātmā ca
                            saguṇaścetaścintyaṃ ca hṛdi saṃśritam //  
 
 
 Ca.1.30.5ab  pratiṣṭhārthaṃ hi
                            bhāvānāmeṣāṃ hṛdayamiṣyate /  
 Ca.1.30.5cd
                             gopānasīnāmāgārakarṇikevārthacintakaiḥ //  
 
 
 Ca.1.30.6ab  tasyopaghātānmūrcchāyaṃ
                            bhedānmaraṇamṛcchati /  
 Ca.1.30.6cd  yadhi tat sparśavijñānaṃ
                            dhāri tattatra saṃśritam //  
 
 
 Ca.1.30.7ab  tat parasyaujasaḥ sthānā
                            tatra caitanyasaṃgrahaḥ /  
 Ca.1.30.7cd  hṛdayaṃ mahadarthaśca
                            tasmāduktaṃ cikitsakaiḥ //  
 
 
 Ca.1.30.8ab  tena mūlena mahatā
                            mahāmūlā matā daśa /  
 Ca.1.30.8cd  ojovahāḥ śarīre 'asmin
                            vidhamyante samantataḥ //  
 
 
 Ca.1.30.9ab  yenaujasā vartayanti
                            prīṇitāḥ sarvadehinah /  
 Ca.1.30.9cd  yadṛte sarvabhūtānāṃ
                            jīvitaṃ nāvatiṣṭhate //  
 
 
 Ca.1.30.10ab  yat sāramādau garbhasya
                            yattadgarbharasādrasaḥ /  
 Ca.1.30.10cd  saṃvartamānaṃ hṛdayaṃ
                            samāviśati yat purā //  
 
 
 Ca.1.30.11ab  yasya nāśāttu nāśo 'asti
                            dhāri yaddhṛdayāśritam /  
 Ca.1.30.11cd  yaccharīrarasasnehaḥ
                            prāṇā yatra pratiṣṭhitāḥ //  
 
 
 Ca.1.30.12ab  tatphalā bahudhā vā tāḥ
                            phalantīva (ā.ti/ mahāphalāḥ /  
 Ca.1.30.12cd  dhmānāddhamanyaḥ
                            sravaṇāt srotāṃsi saraṇātsirāḥ //  
 
 
 Ca.1.30.13ab  tanmahat tā
                            mahāmūlāstaccaujaḥ parirakṣatāḥ /  
 Ca.1.30.13cd  parihāryā viśeṣeṇa
                            manaso duḥkhahetavaḥ //  
 
 
 Ca.1.30.14ab  hṛdyaṃ yat
                            syādyadaujasyaṃ srotasāṃ yat prasādanam /  
 Ca.1.30.14cd  tattat sevyaṃ
                            prayatnena praśamo jñānameva ca //  
 
 Ca.1.30.15  atha khalvekaṃ
                        prāṇavardhanānāmutkṛṣṭamamekaṃ balavardhanānāmekaṃ bṛṃhaṇānāmekaṃ
                        nandanānāmekaṃ harṣaṇānāmekamayanānāmiti /  
 tatrāhiṃsā prāṇināṃ prāṇavardhanānāmutkṛṣtatamaṃ vīryaṃ balavardhanānāṃ vidyā
                        bṛṃhaṇānām indriyajayo nandanānām tattvāvabodho harṣaṇānāṃ
                        brahmacaryamayanānāmiti evamāyurvedavido manyante //  
 Ca.1.30.16
                         tatrāyurvedavidastantrasthānādhyāyapraśnānāṃ pṛthaktvena vākyaśo
                        vākyārthaśo 'arthāvayavaśaśca pravaktāro mantavyāḥ /  
 tatrāha kathaṃ tantrādīni vākyaśo vākyārthaśo 'arthāvayavaśaścoktāni
                        bhavantīti //  
 Ca.1.30.17  atrocyate tantramārṣaṃ
                        kārtsnyena yathāmnāyamucyamānaṃ vākyaśo bhavatyuktam //  
 Ca.1.30.18  buddhyā
                        samyaganupraviśyārthatattvaṃ
                        vāgbhirvyāsasamāsapratijñāhetūdāharaṇopanayanigamanayuktābhistrividhaśiṣyabuddhigamyābhirucyamānām
                        vākyārthaśo bhavatyuktam //  
 Ca.1.30.19  tantraniyatānāmarthadurgāṇāṃ
                        punarvibhāvanairuktamarthāvayavaśo bhvatyuktam //  
 Ca.1.30.20  tatra cet praṣṭāraḥ syuḥ
                        caturṇāmṛksāmayajuratharvavedānāṃ kaṃ vedamupadiśantyāyurvedavidaḥ kimāyuḥ
                        kasmādāyurvedaḥ kimarthamāyurvedaḥ śāśvato 'aśāśvato vā kati kāni cāsyāṅgāni
                        kaiścāyamadhyetavyaḥ kimarthaṃ ca iti //  
 Ca.1.30.21  tatra bhiṣajā pṛṣṭenaivaṃ
                        caturṇāmṛksāmayajuratharvavedānāmātmano 'atharvavede bhaktirādeśyā vedo
                        hyātharvaṇo
                        dānasvastyayanabalimaṅgalahomaniyamaprāyaścittopavāsamantrādiparigrahāccikitsāṃ
                        prāha cikitsā cāyuṣo hitāyopadiśyate //  
 Ca.1.30.22  vedaṃ copadiśyāyurvācyaṃ
                        tatrāyuścetanānuvṛttirjīvitamanubandho dhāri cetyeko 'arthaḥ //  
 Ca.1.30.23  tadāyurvedayatītyāyurvedaḥ
                        kathamiti cet ucyate svalakṣaṇataḥ sukhāsukhato hitāhitataḥ
                        pramāṇāpramāṇātaśca yatścāyuṣyāṇyanāyuṣyāṇi ca dravyaguṇakarmāṇi
                        vedayatyato 'apyāyurvedaḥ /  
 tatrāyuṣyāṇyanāyuṣyāṇi ca dravyaguṇakarmāṇi kevalenopadekṣyante tantreṇa 
 Ca.1.30.24  tatrāyuruktaṃ svalakṣaṇato
                        yathāvadihaiva pūrvādhyāye ca /  
 tatra śārīramānasābhyām rogābhyāmanabhidrutasya viśeṣeṇa yauvanavataḥ
                        samarthānugatabalavīryayaśaḥpauruṣaparākramasya
                        jñānavijñānendriyendriyārthabalasamudaye vartamānasya
                        paramarddhiruciravividhopabhogasya samṛddhasarvārambhasya yatheṣṭavicāriṇaḥ
                        sukhamāyurucyate; asukhamato viparyayeṇa; hitaiṣiṇaḥ punarbhūtānāṃ
                        parasvāduparatasya satyavādiṇaḥ śamaparasya parīkṣyakāriṇo 'apramattasya
                        trivargaṃ paraspareṇānupahatamupasevamānasya pūjārhasaṃpūjakasya
                        jñānavijñānopaśamaśīlasya vṛddhopasevinaḥ
                        suniyatarāgarosṣerṣyāmadamānavegasya satataṃ vividhapradānaparasya
                        tapojñānapraśamanityasyādhyātmavidastatparasya lokamimaṃ cāmuṃ
                        cāvekṣamāṇasya smṛtimatimato hitamāyurucyate ahitamato viparyayeṇa //  
 Ca.1.30.25
                         pramāṇamāyuṣastvarthendriyamanobuddhiceṣṭādīnāṃ
                        vikṛtilakṣaṇairupalabhyate 'animittaiḥ ayamasmāt
                        kṣaṇānmuhūrtāddivasāttripañcasaptadaśadvādaśāhāt pakṣānmāsāt ṣaṇmāsāt
                        saṃvatsarādvā svabhāvāmāpatsyata iti tatra svabhāvaḥ pravṛtteruparamo
                        maraṇamanityatā nirodha ityeko 'arthaḥ ityāyuṣaḥ pramāṇam ato
                        viparītamapramāṇamariṣṭādhikāre dehaprakṛtilakṣaṇamadhikṛtya
                        copadiṣṭamāyuṣaḥ pramāṇamāyurvede //  
 Ca.1.30.26  prayojanaṃ cāsya svasthasya
                        svāsthyarakṣaṇamāyurasya vikārapraśamanaṃ ca //  
 Ca.1.30.27  so 'ayamāyurvedaḥ śāśvato
                        nirviśyate anāditvāt svabhāvasaṃsiddhalakṣaṇatvāt bhāvasvabhāvanityatvācca /  
 na hi nābhūt kadācidāyuṣaḥ santāno buddhisantāno vā śāśvataścāyuṣo veditā
                        anādi ca sukhaduḥkhaṃ sadravyahetulakṣaṇamaparāparayogāt /  
 eṣa cārthsaṃgraho vibhāvyate āyurvedalakṣaṇamiti /  
 gurulaghuśītoṣṇasnigdharūkṣādīnāṃ dravyāṇām sāmānyaviśeṣābhyāṃ vṛddhihrāsau
                        yathoktaṃ gurubhirabhyasyamānairugurūṇāmupacayo bhavatyapacayo laghūnāṃ
                        evamevetareṣāmiti eṣā bhāvasvabhāvo nityaḥ svalakṣaṇaṃ ca dravyāṇāṃ
                        pṛthivyādīnāṃ santi tu dravyāṇi guṇāśca nityānityāḥ /  
 na hyāyurvedasyābhūtvotpattirupalabhyate anyatrāvabodhopadeśābhyām etadvai
                        dvayamadhikṛtyotpattimupadiśantyeke /  
 svābhāvikaṃ cāsya lakṣaṇamakṛtakaṃ yaduktamihādye 'adhyāye ca yathā
                        agnerauṣṇyam apāṃ dravatvam /  
 bhāvasvabhāvanityatvamapi cāsya yathoktaṃ
                        gurubhirabhyasyamānairugurūṇāmupacayo bhavatyapacayo laghūnāmiti //  
 Ca.1.30.28  tasyāyurvedasyāṅgānyaṣṭau
                        tadyathā kāyacikitsā śālākyaṃ śalyāpahartṛkaṃ viṣagaravairodhikapraśamanaṃ
                        bhūtavidyā kaumārabhṛtyakaṃ rasāyanaṃ vājīkaraṇamiti //  
 Ca.1.30.29  sa cādhyetavyo
                        brāhmaṇarājanyavaiśyaiḥ /  
 tatrānugrahārthaṃ prāṇināṃ brāhmaṇaiḥ ārakṣārthaṃ rājanyaiḥ vṛttyarthaṃ
                        vaiśyaiḥ sāmānyato vā dharmārthakāmaparigrahārthaṃ sarvaiḥ /  
 tatra yadadhyātmavidāṃ dharmapathasthānāṃ dharmaprakāśakānāṃ vā
                        mātṛpitṛbhrātṛbandhugurujanasya vā vikārapraśamane prayatnavān bhavati
                        yaccāyurvedoktamadhyātmamanudhyāyati vedayatyanuvidhīyate vā so 'asya paro
                        dharmaḥ yā punarīśvarāṇāṃ vasumatāṃ vā sakāśāt susvopahāranimittā
                        bhavatyarthāvāptirārakṣaṇaṃ ca yā ca svaparigṛhītānām prāṇināmāturyādārakṣā
                        so 'asyārthaḥ; yat punarasya vidvadgrahaṇayaścaḥ śaraṇyatvaṃ ca yā ca
                        saṃmānaśuśrūṣā yacceṣṭānāṃ viṣayāṇāmārogyamādhatte so 'asya kāmaḥ /  
 iti yathāpraśnamuktamaśeṣeṇa //  
 Ca.1.30.30  atha bhiṣagādita egva bhiṣajā
                        praṣṭavyo 'aṣtāvidhaṃ bhavati tantraṃ tantrārthān sthānām sthānārthān
                        adhyāyam adhyāyārthān praśnaṃ praśnārthāśceti pṛṣṭena caitadvaktavyamaśeṣeṇa
                        vākyaśo vākyārthaśo 'arthāvayāvaśaśceti& //  
 Ca.1.30.31  tatrāyurvedaḥ śākhā vidyā
                        sūtraṃ jñānaṃ śāstraṃ lakṣaṇaṃ tantramityanarthāntaram& //  
 Ca.1.30.32  tantrārthaḥ punaḥ
                        svalakṣaṇairupadiṣṭaḥ /  
 sa cārthaḥ prakaraṇairuvibhāvyamāno bhūya eva
                        śarīravṛttihetuvyādhikarmakāryakālakartṛkaraṇavidhiviniścayāddaśaprakaraṇaḥ
                        tāni ca prakaraṇāni kevalenopadekṣyante tantreṇa //  
 tantrasyāsyāṣṭau sthānāni tadyathā
                        ślokanidānavimānaśārīendriyacikitsatakalpasiddhisthānāni /  
 tatra triṃśadadhyāyakaṃ ślokasthānam aṣṭāṣṭādhyāyakāni
                        nidānavimānaśārīrasthāāni dvādaśakamindiryāṇāṃ triṃśakaṃ ciktisitānāṃ
                        dvādaśake kalpasiddhisthāne bhavataḥ //  
 Ca.1.30.33  tantrasyāsyāṣṭau sthānāni
                        tadyathā ślokanidānavimānaśārīrendriyacikitsitakalpasiddhisthānāni /  
 tatra triṃśadadhyāyakaṃ ślokasthānam aṣṭāṣṭādhyāyakāni
                        nidānavimānaśārīrasthānāni dvādaśakamindriyāṇāṃ triṃśakaṃ cikitsitānāṃ
                        dvādaśakamindriyāṇāṃ triṃśakaṃ cikitsitānāṃ dvādaśake kalpasiddhisthāne
                        bhavataḥ //  
 Ca.1.30.34  bhavati cātra 
 
 Ca.1.30.34ab  dve triṃśake dvādaśakaṃ
                            trayaṃ ca trīṇyaṣṭakānyeṣu samāptiruktā /  
 Ca.1.30.34cd
                             ślokauṣadhāriṣṭavikalpasiddhinidānamānāśrayasaṃjñakeṣu //  
 
 
 Ca.1.30.35ab  sve sve sthāne
                            yathāsvaṃ ca sthānārtha upadekṣyate /  
 Ca.1.30.35cd  saviṃśamadhyāyaśataṃ
                            śṛṇu nāmakramāgatam //  
 
 
 Ca.1.30.36ab  dīrghañjīvo
                            'pyapāmārgataṇḍulāragvadhādikau /  
 Ca.1.30.36cd  ṣaḍvirekāśrayaśceti
                            catuṣko bheṣajāśarayaḥ //  
 
 
 Ca.1.30.37ab  mātrātasyāśitīyau ca
                            navegāndhāraṇaṃ tathā /  
 Ca.1.30.37cd  indriyopakramaśceti
                            catvāraḥ svāsthyavṛttikāḥ //  
 
 
 Ca.1.30.38ab  khuḍḍākaśca catuṣpādo
                            mahāṃstisraiṣaṇastathā /  
 Ca.1.30.38cd  saha vātakalākhyena
                            vidyānnairdeśikān budhaḥ //  
 
 
 Ca.1.30.39ab
                             snehanasvedanādhyāyāvubhau yaścopakalpanaḥ /  
 Ca.1.30.39cd  cikitsāprābhṛtaścaiva
                            sarva eva prakalpanāḥ //  
 
 
 Ca.1.30.40ab  kiyantaḥśirasīyaśca
                            triśophāṣṭodarādikau /  
 Ca.1.30.40cd  rogādhyāyo mahāṃścaiva
                            rogādhyāyacatuṣṭayam //  
 
 
 Ca.1.30.41ab
                             aṣṭauninditasaṃkhyātastathā laṅghanatarpaṇe /  
 Ca.1.30.41cd  vidhiśoṇitikaścaiva
                            vyākhyātāstatra yojanāḥ //  
 
 
 Ca.1.30.42ab  yajjaḥpuruṣasaṃkhyāto
                            bhadrakāpyānnapānikau /  
 Ca.1.30.42cd
                             vividhāśitapītīyaścātvāro 'nnaviniścayāḥ //  
 
 
 Ca.1.30.43ab  daśaprāṇāyatanikastathā
                            'rthedaśamūlikaḥ /  
 Ca.1.30.43cd  dvāvetau prāṇadehārthau
                            proktau vaidyaguṇāśrayau //  
 
 
 Ca.1.30.44ab
                             auṣadhasvasthanirdeśakalpanārogayojanāḥ /  
 Ca.1.30.44cd  catuṣkāḥ ṣaṭ
                            krameṇoktāḥ saptamaścānnapānikaḥ //  
 
 
 Ca.1.30.45ab  dvau cāntyau
                            saṃgrahādhyāyāviti triṃśakamarthavat /  
 Ca.1.30.45cd  ślokasthānaṃ
                            samuddiṣṭaṃ tantrasyāsya śiraḥ śubham //  
 
 
 Ca.1.30.46ab  catuṣkāṇāṃ mahārthānāṃ
                            sthāne 'smin saṃgrahaḥ kṛtaḥ /  
 Ca.1.30.46cd  ślokārthaḥ
                            saṃgrahārthaśca ślokasthānamataḥ smṛtam //  
 
 
 Ca.1.30.47ab  jvarāṇāṃ raktapittasya
                            gulmānāṃ mehakuṣṭhayoḥ /  
 Ca.1.30.47cd  śloṣonmādanidāne ca
                            syādapasmāriṇāṃ ca yat //  
 
 
 Ca.1.30.48ab  ityadhyāyāṣṭakamidaṃ
                            nidānasthānamucyate /  
 Ca.1.30.48cd  raseṣu trividhe kukṣau
                            dhvaṃse janapadasya ca //  
 
 
 Ca.1.30.49ab  trividhe rogavijñāne
                            srotaḥsvapi ca vartane /  
 Ca.1.30.49cd  rogānīke vyādhirūpe
                            rogāṇāṃ ca bhiṣagjite //  
 
 
 Ca.1.30.50ab  aṣṭau vimānānyuktāni
                            mānārthāni maharṣiṇā /  
 Ca.1.30.50cd  katidhāpuruṣīyaṃ ca
                            gotreṇātulyameva ca //  
 
 
 Ca.1.30.51ab  khuḍḍikā mahatī caiva
                            garbhāvakrāntirucyate /  
 Ca.1.30.51cd  puruṣasy aśarīrasya
                            vicayau dvau viniścitau //  
 
 
 Ca.1.30.52ab  śarīrasāmkhyā sūtraṃ ca
                            jāteraṣṭamamucyate /  
 Ca.1.30.52cd  ityuddiṣṭāni muninā
                            śārīrāṇyatrisūnunā //  
 
 
 Ca.1.30.53ab  varṇasvarīyaḥ
                            puṣpākhyastṛtīyaḥ parimarśanaḥ /  
 Ca.1.30.53cd  caturtha indriyānīkaḥ
                            pañcamaḥ pūrvarūpikaḥ //  
 
 
 Ca.1.30.54ab  katamāniśarīrīyaḥ
                            pannarūpo 'pyavākśirāḥ /  
 Ca.1.30.54cd  yasyaśyāvanimittaśca
                            sadyomaraṇa eva ca //  
 
 
 Ca.1.30.55ab  aṇujyotiriti
                            khyātastathā gomayacūrṇavān /  
 Ca.1.30.55cd  dvādaśādhyāyakaṃ
                            sthānamindriyāṇāmiti smṛtam //  
 
 
 Ca.1.30.56ab  abhayāmalakīyaṃ ca
                            prāṇakāmīyameva ca /  
 Ca.1.30.56cd  karapracitakaṃ
                            vedasamutthānaṃ rasāyanam //  
 
 
 Ca.1.30.57ab
                             sāmyogaśaramūlīyamāsiktakṣīrakaṃ tathā /  
 Ca.1.30.57cd  māṣaparṇabhṛtīyaṃ ca
                            pumāñjātabalādikam //  
 
 
 Ca.1.30.58ab
                             cātuṣkadvāyamapyetadadhyāyadvayamucyate /  
 Ca.1.30.58cd  rasāyanamiti jñeyaṃ
                            vājīkaraṇameva ca //  
 
 
 Ca.1.30.59ab  jvarāṇāṃ raktapittasya
                            gulmānāṃ mehakuṣṭhayoḥ /  
 Ca.1.30.59cd  śoṣonmāde 'pyapasmāre
                            kṣataśothodarārśasām //  
 
 
 Ca.1.30.60ab  grahaṇīpāṇḍurogāṇāṃ
                            śvāsakāsātisāriṇām /  
 Ca.1.30.60cd  chardivīsarpatṛṣṇānāṃ
                            viṣamadhayvikārayoḥ //  
 
 
 Ca.1.30.61ab  dvivraṇīyaṃ
                            trimarmīyamūrustambhikameva ca /  
 Ca.1.30.61cd  vātaroge vātarakte
                            yonivyāpatsu caiva yat //  
 
 
 Ca.1.30.62ab
                             triṃśaccikitsitānyuktānyataḥ kalpān pracakṣmahe /  
 Ca.1.30.62cd
                             phalajīmūtakekṣvākukalpo dhāmārgavasya ca //  
 
 
 Ca.1.30.63ab  pañcamo vatsakasyoktaḥ
                            ṣaṣṭhaśca kṛtavedhane /  
 Ca.1.30.63cd  śyāmātrivṛtayoḥ
                            kalpastathaiva caturaṅgule //  
 
 
 Ca.1.30.64ab  tilvakasya sudhāyāśca
                            saptalāśaṅkhinīṣu ca /  
 Ca.1.30.64cd  dantīdravantyoḥ
                            kalpaśca dvādaśo 'yaṃ samāpyate //  
 
 
 Ca.1.30.65ab  kalpanā pañcakarmākhyā
                            bastimūtrī tathaiva ca /  
 Ca.1.30.65cd  snehavyāpadikī
                            siddhirnetravyāpadikī tathā //  
 
 
 Ca.1.30.66ab  siddhiḥ śodhanayoścaiva
                            bastisiddhistathaiva ca /  
 Ca.1.30.66cd  prāsṛtī marmasaṃkhyātā
                            siddhirbastyāśrayā ca yā //  
 
 
 Ca.1.30.67ab  phalamātrā tathā
                            siddhiḥ siddhiścottarasaṃjñitā /  
 Ca.1.30.67cd  siddhayo
                            dvādaśaivaitāstantraṃ cāsu samāpyate //  
 
 
 Ca.1.30.68ab  sve sve sthāne tathā
                            'dhyāye cādhyāyārthaḥ pravakṣyate /  
 Ca.1.30.68cd  taṃ brūyāt sarvataḥ
                            sarvaṃ yathāsvaṃ hyarthasaṃgrahāt //  
 
 
 Ca.1.30.69ab  pṛcchā
                            tantrādyathāmnāyaṃ vidhinā praśna ucyate /  
 Ca.1.30.69cd  praśnārtho
                            yuktimāṃstasya tantreṇaivārthaniścayaḥ //  
 
 
 Ca.1.30.70ab  niruktaṃ
                            tantraṇāttantraṃ sthānamrthapratiṣṭhayā /  
 Ca.1.30.70cd
                             adhikṛtyārthamadhyāyanāmasaṃjñā pratiṣṭhitā //  
 
 
 Ca.1.30.71ab  iti sarvaṃ
                            yathāpraśanamaṣṭakaṃ saṃprakāśitam /  
 Ca.1.30.71cd  kārtsnyena
                            coktastantrasya saṃgrahaḥ suviniścitaḥ //  
 
 
 Ca.1.30.72ab  santi pāllavikotpātāḥ
                            saṃkṣobhaṃ janayanti ye /  
 Ca.1.30.72cd  vartakānāmivotpātāḥ
                            sahasaivāvibhāvitāḥ //  
 
 
 Ca.1.30.73ab  tasmāttān pūrvasaṃjalpe
                            sarvatrāṣṭakamādiśet /  
 Ca.1.30.73cd  parāvaraparīkṣārthaṃ
                            tatra śāstravidāṃ balam //  
 
 
 Ca.1.30.74ab  śabdamātreṇa tantrasya
                            kevalasyaikadeśikāḥ /  
 Ca.1.30.74cd
                             bhramantyalpabalāstantre jyāśabdenenva vartakāḥ //  
 
 
 Ca.1.30.75ab  paśuḥ paśūnāṃ
                            daurbalyāt kaścinmadhye vṛkāyate /  
 Ca.1.30.75cd  sa satyaṃ vṛkamāsādya
                            prakṛtiṃ bhajate paśuḥ //  
 
 
 Ca.1.30.76ab  tadvadajño
                            'jñamadhyasthaḥ kaścinmaukharyasādhanaḥ /  
 Ca.1.30.76cd
                             sthāpayatyāptamātmānamāptaṃ tvāsādya bhidyate //  
 
 
 Ca.1.30.77ab  babhrurrgūḍhaṃ
                            ivorṇābhirabuddhirabahuśrutaḥ /  
 Ca.1.30.77cd  kiṃ vai vakṣyati
                            sāmjalpe kuṇḍabhedī jaḍo yathā //  
 
 
 Ca.1.30.78ab  sadvṛttairna
                            vigṛhṇīyādbhiṣagalpaśrutairapi /  
 Ca.1.30.78cd  hanyāt
                            praśnāṣṭakenādāvitarāṃstvāptamāninaḥ //  
 
 
 Ca.1.30.79ab  dambhino mukharā
                            hyajñāḥ prabhūtābaddhabhāṣiṇaḥ /  
 Ca.1.30.79cd  prāyaḥ prāyeṇa sumukhāḥ
                            santo yuktālpabhāṣiṇaḥ //  
 
 
 Ca.1.30.80ab
                             tattvajñānaprakāśārthamahaṅkāramanāśritaḥ /  
 Ca.1.30.80cd
                             svalpādhārājñamukharānmarṣayenna vivādinaḥ //  
 
 
 Ca.1.30.81ab  paro
                            bhūteṣvanukrośastattvajñānaparā&{ā. jñāne} dayā /  
 Ca.1.30.81cd  yeṣāṃ
                            teṣāmasadvādanigrahe niratā matiḥ //  
 
 
 Ca.1.30.82ab
                             asatpakṣākṣaṇitvārtidambhapāruṣyasādhanāḥ /  
 Ca.1.30.82cd  bhavantyanāptāḥ sve
                            tantre prāyaḥ paravikalthakāḥ //  
 
 
 Ca.1.30.83ab  tān kālapāśasadṛśān
                            varjayecchāstradūṣakān /  
 Ca.1.30.83cd
                             praśamajñānavijñānapūrṇāḥ sevyā bhiṣaktamāḥ //  
 
 
 Ca.1.30.84ab  samagraṃ
                            duḥkhamāyattamavijñāne dvayāśrayam /  
 Ca.1.30.84cd  sukhaṃ samagraṃ vijñāne
                            vimale ca pratiṣṭhitam //  
 
 
 Ca.1.30.85ab
                             idamevamudārārthamajñānāṃ na prakāśakam /  
 Ca.1.30.85cd  śāstraṃ
                            dṛṣṭipraṇaṣṭānāṃ yathaivādityamaṇḍalam //  
 
 
 Ca.1.30.86  tatra ślokāḥ 
 Ca.1.30.86ab  arthe daśamahāmūlāḥ
                            saṃjñā cāsāṃ yathā kṛtā /  
 Ca.1.30.86cd  ayanāntāḥ ṣaḍagryāśca
                            rūpaṃ vedavidāṃ ca yat //  
 
 
 Ca.1.30.87ab  saptakaścāṣṭakaścaiva
                            paripraśnāḥ sanirṇayāḥ /  
 Ca.1.30.87cd  yathā vācyaṃ yadarthaṃ
                            ca ṣaḍvidhāścaikadeśikāḥ //  
 
 
 Ca.1.30.88ab  arthedaśamahāmūle
                            sarvametat prakāśitam /  
 Ca.1.30.88cd
                             saṃgrahaścāyamadhyāyastantrasyāsyaiva kevālaḥ //  
 
 
 Ca.1.30.89ab  yathā sumanasāṃ sūtraṃ
                            saṃgrahārthaṃ vidhīyate /  
 Ca.1.30.89cd  saṃgrahārthaṃ tathā
                            'rthānāmṛṣiṇā saṃgrahaḥ kṛtaḥ //  
 
 ityagniveśakṛte tantre carakapratisaṃskṛte
                        ślokasthāne 'arthedaśamahāmūlīyo nāma triṃśo 'adhyāyaḥ // 
 agniveśakṛte tantre carakapratisaṃskṛte / 
 
 iyatā 'avadhinā sarvaṃ sūtrasthānaṃ samāpyate // 
 
 
                nidānasthānam/
                 
                    prathamo 'adhyāyaḥ/
                     Ca.2.1.1  athāto jvaranidānaṃ vyākhyāsyāmaḥ//  
 Ca.2.1.2  iti ha smāha bhagavānātreyaḥ//  
 Ca.2.1.3  iha khalu heturnimittamāyatanaṃ
                        kartā kāraṇaṃ pratyayaḥ samutthānaṃ nidānamityanarthāntaram/  
 tantrividham---asātmyendriyārthasaṃyogaḥ, prajñāparādhaḥ, pariṇāmaśceti//  
 Ca.2.1.4  atastrividhā vyādhayaḥ
                        prādurbhavanti-āgneyāḥ, saumyāḥ, vāyavyāśca; dvividhāścāpare-rājasāḥ,
                        tāmasāśca//  
 Ca.2.1.5  tatra vyādhirāmayo gada ātaṅko
                        yakṣmā jvaro vikāro roga ityanarthāntaram//  
 Ca.2.1.6
                         tasyopalabdhirnidānapūrvarūpaliṅgopaśayasaṃprāptitaḥ//  
 Ca.2.1.7  tatra nidānaṃ kāraṇamityuktamagre//  
 Ca.2.1.8  pūrvarūpaṃ prāgutpatti lakṣaṇaṃ
                        vyādheḥ//  
 Ca.2.1.9  prādurbhūtalakṣaṇaṃ punarliṅgam/
                        tatra liṅgamākṛtirlakṣaṇaṃ cihnaṃ saṃsthānaṃ vyañjanaṃ
                        rūpamityanarthāntaram//  
 Ca.2.1.10  upaśayaḥ
                        punarhetuvyādhiviparītānāṃ viparītārthakāriṇāṃ cauṣadhāhāravihārāṇāmupayogaḥ
                        sukhānubandhaḥ//  
 Ca.2.1.11
                         saṃprāptirjatirāgatirityanarthāntaraṃ vyādheḥ//  
 
 Ca.2.1.12-1  sā
                        saṃkhyāprādhānyavidhivikalpabalakālaviśeṣairbhidyate//  
 Ca.2.1.12-2  saṃkhyā tāvadyathā---aṣṭau
                        jvarāḥ, pañca gulmāḥ, sapta kuṣṭhānyevamādiḥ//  
 Ca.2.1.12-3  prādhānyaṃ punardoṣāṇāṃ
                        taratamābhyāmupalabhyate/  
 tatra dvayostaraḥ, triṣu tama iti//  
 Ca.2.1.12-4  vidhirnāma---dvividhā
                        vyādhayo jijāgantubhedena, trividhāstridoṣabhedena, caturvidhāḥ
                        sādhyāsādhyamṛdudāruṇabhedena//  
 Ca.2.1.12-5  &samavetānāṃ
                        punardoṣāṇāmaṃśāṃśabalavikalpo vikalpo 'asminnarthe//  
 
 Ca.2.1.12  balakālaviśeṣaḥ
                        punarvyādhīnāmṛtvahorātrāhārakālavidhiviniyato bhavati//  
 Ca.2.1.13  tasmādvyādhīn
                        bhiṣaganupahatasattvabuddhirhetvādibhirbhāvairyathāvadanubuddhyeta//  
 Ca.2.1.14  ityarthasaṃgraho
                        nidānasthānasyoddiṣṭo bhavati/  
 taṃ vistareṇopadiśanto bhūyastaramato 'anuvyākhyāsyāmaḥ//  
 Ca.2.1.15  tatra prathamata eva
                        tāvadādyāṃllobhābhidrohakopaprabhavānaṣṭau vyādhīnnidānapūrveṇa krameṇa
                        vyākhyāsyāmaḥ, tathā sūtrasaṃgrahamātraṃ cikitsāyāḥ/  
 &cikitsiteṣu cottarakālaṃ &yathopacitavikārānanuvyākhyāsyāmaḥ//  
 Ca.2.1.16  iha khalu jvara evādau
                        vikārāṇāmupadiśyate, tatprathamatvācchārīrāṇām//  
 Ca.2.1.17  atha khalvaṣṭābhyaḥ kāraṇebhyo
                        jvaraḥ saṃjāyate manuṣyāṇāṃ; tadyathā---vātāt, pittāt, kaphāt,
                        vātapittābhyāṃ, vātakaphābhyāṃ, pittakaphabhyāṃ, vātapittakaphabhyaḥ,
                        āgantoraṣṭamāt kāraṇāt//  
 Ca.2.1.18  tasya
                        &nidānapūrvarūpaliṅgopaśayaviśeṣānanuvyākhyāsyāmaḥ//  
 Ca.2.1.19
                         rūkṣalaghuśītavamanavirecanāsthāpanaśirovirecanātiyogavyāyāmavegasaṃdhāraṇānaśanābhighātavyavāyodvegaśokaśoṇitātiṣekajāgaraṇaviṣamaśarīranyāsebhyo 'atisevitebhyo
                        vāyuḥ prakopamāpadyate//  
 Ca.2.1.20  sa yadā prakupitaḥ
                        &praviśyāmāśayamūṣmaṇā saha miśrībhūyādyamāhārapariṇāmadhātuṃ
                        rasanāmānamanvavetya rasasvedavāhāni srotāṃsi pidhāyāgnimupahatya
                        paktisthānādūṣmāṇaṃ bahirnirasya kevalaṃ śarīramanuprapadyate, tadā
                        jvaramabhinirvartayati//  
 Ca.2.1.21  tasyemāni liṅgāni bhavanti;
                        tadyathā---viṣamārambhavisargitvam, ūṣmaṇo vaiṣamyaṃ,
                        tīvratanubhāvānavasthānāni jvarasya, jaraṇānte divasānte niśānte gharmānte
                        vā jvarasyābhyāgamanamabhivṛddhirvā, viśeṣeṇa paraṣāruṇavarṇatvaṃ
                        nakhanayanavadanamūtrapurīṣatvacāmatyarthaṃ kḷptībhāvaśca;
                        anekavidhopamāścalācalāśca vedanāsteṣāṃ teṣāmaṅgāvayavānāṃ;
                        tadyathā---pādayoḥ suptatā, piṇḍikayorudveṣṭanaṃ, jānunoḥ kevalānāṃ ca
                        sandhīnāṃ viśleṣaṇam, ūrvoḥ sādaḥ, kaṭīpārśvapṛṣṭhaskandhabāhvaṃsorasāṃ ca
                        bhagnarugṇamṛditam&athitacaṭitāvapāṭitāvanunnatvamiva,
                        hanvoścāprasiddhiḥ, svanaśca karṇayoḥ, śaṅkhayornistodaḥ, kaṣāyāsyatā
                        āsyavairasyaṃ vā, mukhatālukaṇṭhaśoṣaḥ, pipāsā, hṛdayagrahaḥ, śuṣkacchardiḥ,
                        śuṣkakāsaḥ, kṣavathūdnāravinigrahaḥ, annarasakhedaḥ, prasekārocakāvipākāḥ,
                        viṣādajṛmbhāvināmavepathuśramabhramapralāpaprajāgararomaharṣadantaharṣāḥ,
                        uṣṇābhiprāyatā, nidānoktānāmanupaśayo viparītopaśayaśceti &vātajvarasya
                        liṅgāni bhavanti//  
 Ca.2.1.22
                         uṣṇāmlalavaṇakṣārakaṭukājīrṇabhojanebhyo 'atisevitebhyastathā
                        tīkṣṇātapāgnisaṃtāpaśramakrodhaviṣamāhārebhyaśca pittaṃ prakopamāpadyate//  
 Ca.2.1.23  tadyadā
                        &prakupitamāmāśayādūṣmāṇamupasṛjyādyamāhārapariṇāmadhātuṃ
                        rasanāmānamanvavetya rasasvedavahāni srotāṃsi pidhāya dravatvādagnimupahatya
                        paktisthānādūṣmāṇaṃ &bahirnirasya prapīḍayat kevalaṃ
                        śarīramanuprapadyate, tadā jvaramabhinirvartayati//  
 Ca.2.1.24  tasyemāni liṅgāni bhavanti;
                        tadyathā---yugapadeva kevale śarīre jvarasyābhyāgamanamabhivṛddhirvā
                        bhuktasya vidāhakāle madhyandine 'ardharātre śaradi vā viśeṣeṇa, kaṭukāsyatā,
                        ghrāṇamukhakaṇṭhauṣṭhatālupākaḥ, tṛṣṇā, mado, bhramo, mūrcchā,
                        pittacchrdanam, atīsāraḥ, annadveṣaḥ, sadanaṃ, khedaḥ, pralāpaḥ,
                        raktakoṭhābhinirvṛttiḥ śarīre, haritahāridratvaṃ
                        nakhanayanavadanamūtrapurīṣatvacām, atyarthamūṣmaṇastīvrabhāvaḥ, atimātraṃ
                        dāhaḥ, śītābhiprāyatā, nidānoktānupaśayo viparītopaśayaśceti
                        &pittajvaraliṅgāni bhavanti//  
 Ca.2.1.25
                         snigdhagurumadhurapicchilaśītāmlalavaṇadivāsvapnaharṣāvyāyāmebhyo 'atisevitebhyaḥ
                        śleṣmā prakopamāpadyate//  
 Ca.2.1.26  sa yadā prakupitaḥ
                        praviśyāmāśayamūṣmaṇā saha miśrībhūyādyamāhārapariṇāmadhātuṃ
                        rasanāmānamanbavetya rasasvedavahāni srotāṃsi pidhāyāgnimupahatya
                        paktisthānādūṣmāṇaṃ bahirnirasya prapīḍayan kevalaṃ śarīramanuprapadyate,
                        tadā jvaramabhinirvartayati//  
 Ca.2.1.27  tasyemāni liṅgāni bhavanti;
                        tadyathā---yugapadeva kevale śarīre jvarasyābhyāgamanamabhivṛddhirvā
                        bhuktamātre pūrvāhṇe pūrvarātre vasantakāle vā viśeṣeṇa, gurugātratvam,
                        anannābhilāṣaḥ, śleṣmaprasekaḥ, mukhamādhuryaṃ, hṛllāsaḥ, hṛdayopalepaḥ,
                        stimitatvaṃ, chirdiḥ, mṛdvagnitā, nidrādhikyaṃ, stambhaḥ, tandrā, kāsaḥ,
                        śvāsaḥ, pratiśyāyaḥ, śaityaṃ, śvaityaṃ ca
                        nakhanayanavadanamūtrapurīṣatvacām, atyarthaṃ ca śītapiḍakā
                        &bhṛśamaṅgebhya uttiṣṭhanti, uṣṇābhiprāyatā, nidānoktānupaśayo
                        niparītopaśayaśca; iti (&śleṣmajvaraliṅgāni bhavanti)//  
 Ca.2.1.28
                         viṣamāśanādanaśanādannaparivartāddatuvyāpatterasātmyagandhopaghrāṇādviṣopahatasya
                        codakasyopayogādgarebhyo girīṇāṃ copaśleṣāt
                        snehasvedavamanavirecanāsthāpanānuvāsanaśirovirecanānāmayathāvatprayogāt
                        mithyāsaṃsarjanādvā strīṇāṃ ca viṣamaprajananāt prajātānāṃ ca mithyopacārād
                        yathoktānāṃ ca hetūnāṃ miśrībhavādyathānidānaṃ dvandvānāmanyatamaḥ sarve vā
                        trayo doṣā yugapat prakopamāpadyante, te prakupitāstayaivānupūrvyā
                        jvaramabhinirvartayanti//  
 Ca.2.1.29  tatra tathoktānāṃ jvaraliṅgānāṃ
                        miśrībhāvaviśeṣadarśanāddvāndvikamanyatamaṃ jvaraṃ sānnipātikaṃ vā vidyāt//  
 Ca.2.1.30
                         abhighātābhiṣaṅgābhicārābhiśāpebhya āganturhi vyathāpūrvo 'aṣṭamo
                        jvaro bhavati/  
 sa kiṃcitkālamāgantuḥ kevalo bhūtvā paścāddoṣairanubadhyate/  
 tatrābhighātajo vāyunā duṣṭaśoṇitādhiṣṭhānena, abhiṣaṅgajaḥ
                        punarvātapittābhyām, abhicārābhiśāpajau tu sannipātenānubadhyete//  
 Ca.2.1.31  sa
                        saptavidhājjvarādviśiṣṭaliṅgopakramasamutthānatvādviśiṣṭo veditavyaḥ,
                        karmaṇā sādhāraṇena &copacaryate/  
 ityaṣṭavidhā jvaraprakṛtiruktā//  
 Ca.2.1.32  jvarastveka eva saṃtāpalakṣaṇaḥ/  
 tamevābhiprāyaviśeṣāddvividhamācakṣate, nijāgantuviśeṣācca/  
 tatra nijaṃ dvividhaṃ trividhaṃ caturvidhaṃ saptavidhaṃ cāhurbhiṣajo
                        vātādivikalpāt//  
 Ca.2.1.33  tasyemāni pūrvarūpāṇi bhavanti;
                        tadyathā---mukhavairasyaṃ, gurugātratvam, anannābhilāṣaḥ, cakṣuṣorākulatvam,
                        aśrvāgamanaṃ, nidrādhikyam, aratiḥ,jṛmbhā, vināmaḥ, vepathuḥ,
                        śramabhramapralāpajāgaraṇaromaharṣadantaharṣāḥ,
                        śabdaśītavātātapasahatvāsahatvam, arocakāvipākau, daurbalyam, aṅgamardaḥ,
                        sadanam, alpaprāṇatā, dīrghasūtratā, ālasyam, ucitasya karmaṇo hāniḥ,
                        pratīpatā svakāryeṣu, gurūṇāṃ vākyeṣvabhyasūyā, bālebhyaḥ pradveṣaḥ,
                        svadharmeṣvacintā, mālyānulepanabhojanaparikleśanaṃ, madhurebhyaśca
                        bhakṣebhyaḥ pradveṣaḥ, amlalavaṇakaṭukapriyatā ca, iti jvarasya pūrvarūpāṇi
                        bhavanti prāksaṃtāpāt; api cainaṃ saṃtāpārtamanubadhnanti//  
 Ca.2.1.34  ityetānyekaikaśo jvaraliṅgāni
                        vyākhyātāni bhavanti vistarasamāsābhyām//  
 Ca.2.1.35  jvarastu khalu
                        maheśvarakopaprabhavaḥ, sarvaprāṇabhṛtāṃ prāṇaharo,
                        dehendriyamanastāpakaraḥ, &prajñābalavarṇaharṣotsāhahrāsakaraḥ,
                        śramaklamamohāhāroparodhasaṃjananaḥ; jvarayati śarīrāṇīti jvaraḥ, nānye
                        vyādhayastathā dāruṇā bahūpadravā duścikitsyāśca yathā 'ayam/  
 sa sarvarogādhipatiḥ, nānātiryagyoniṣu ca bahuvidhaiḥ śabdairabhidhīyate/  
 sarve prāṇabhṛtaḥ sajvarā eva jāyante sajvarā eva mriyante ca; sa mahāmohaḥ,
                        tenābhibhūtāḥ prāgdaihikaṃ dehinaḥ karma kiṃcidapi na smaranti,
                        sarvaprāṇabhṛtāṃ ca jvara evānte prāṇānādatte//  
 Ca.2.1.36  tatra pūrvarūpadarśane jvarādau
                        vā hitaṃ laghvaśanamapatarpaṇaṃ vā, jvarasyāmāśayasamutthatvāt; tataḥ
                        kaṣāyapānābhyaṅgasnehasvedapradehapariṣekānulepanavamanavirecanāsthāpanānuvāsanopaśamananastaḥkarmadhūpadhūmapānāñjanakṣīrabhojanavidhānaṃ
                        ca yathāsvaṃ yuktyā prayojyam//  
 Ca.2.1.37  jīrṇajvareṣu tu sarveṣveva
                        sarpiṣaḥ pānaṃ praśasyate yathāsvauṣadhasiddhasya; sarpirhi snehādvātaṃ
                        śamayati, saṃskārāt kaphaṃ, śaityāt pittamūṣmāṇaṃ ca; tasmājjīrṇajvareṣu
                        sarveṣveva sarpirhitamudakamivāgnipluṣṭeṣu dravyeṣviti//  
 Ca.2.1.38  bhavanti cātra---  
 
 yathā prajvalitaṃ veśma pariṣiñcanti vāriṇā/  
 narāḥ śāntimabhipretya tathā jīrṇajvare ghṛtam//  
 
 
 Ca.2.1.39  snehādvātaṃ śamayati, śaityāt
                            pittaṃ niyacchati/  
 ghṛtaṃ tulyaguṇaṃ doṣaṃ saṃskārāttu jayet kapham//  
 
 
 Ca.2.1.40  nānyaḥ snehastathā kaścit
                            saṃskāramanuvartate/  
 yathā sarpirataḥ sarpiḥ sarvasnehottamaṃ matam//  
 
 
 Ca.2.1.41  gadyokto yaḥ punaḥ
                            ślokairarthaḥ samanugīyate/  
 tadvyaktivyavasāyārthaṃ dviruktaṃ tanna garhyate//  
 
 Ca.2.1.42  tatra ślokāḥ---  
 
 trividhaṃ nāmaparyāyairhetuṃ pañcavidhaṃ gadam/  
 gadalakṣaṇaparyāyān vyādheḥ pañcavidhaṃ graham//  
 
 
 Ca.2.1.43  jvaramaṣṭavidhaṃ tasya
                            prakṛṣṭāsannakāraṇam/  
 pūrvarūpaṃ ca rūpaṃ ca bheṣajaṃ saṃgraheṇa ca//  
 
 
 Ca.2.1.44  vyājahāra jvarasyāgre nidāne
                            vigatajvaraḥ/  
 
 bhagavānagneveśāya praṇatāya punarvasuḥ//  
 ityagniveśakṛte tantre carakapratisaṃskṛte nidānasthāne jvaranidānaṃ
                        nāma prathamo 'adhyāyaḥ//1// 
 
 
                    dvitīyo 'adhyāyaḥ/
                     Ca.2.2.1  athāto raktapittanidānaṃ
                        vyākhyāsyāmaḥ  
 Ca.2.2.2  iti ha smāha bhagavānātreyaḥ//  
 Ca.2.2.3  pittaṃ yathābhūtaṃ lohitapittamiti
                        saṃjñāṃ labhate, *tad vyākhyāsyāmaḥ//  
 Ca.2.2.4  yadā
                        janturyavakoddālakakoradūṣaprāyāṇyannāni bhuṅkte, bhṛśoṣṇatīkṣṇamapi
                        cānyadannajātaṃ niṣpāvamāṣakulatthasūpakṣāropasaṃhitaṃ,
                        &dadhidadhimaṇḍodaśvitkaṭvarāmlakāñjikopasekaṃ vā,
                        vārāhamāhiṣāvikamātsyagavyapiśitaṃ, piṇyākapiṇḍāluśuṣkaśākopahitaṃ,
                        mūlakasarṣapalaśunakarañjaśigrumadhuśigru(&khaḍayūṣa)
                        bhūstṛṇasumukhasurasakuṭherakagaṇḍīrakālamālakaparṇāsakṣavakaphaṇijjhakopadaṃśaṃ,
                        surāsauvīratuṣodakamaireyamedakamadhūlakaśuktakuvalabadarāmlaprāyānupānaṃ
                        vā, piṣṭānnottarabhūyiṣṭham; uṣṇābhitapto vā 'atimātramativelaṃ vā++āmaṃ
                        payaḥ pibati, payasā samaśnāti &rauhiṇīkaṃ, kāṇakapotaṃ vā
                        sarṣapatailakṣārasiddhaṃ, kulatthapiṇyākajāmbavalakucapakvaiḥ śauktikairvā
                        saha kṣīraṃ &pibatyuṣṇābhitaptaḥ; tasyaivamācarataḥ pittaṃ
                        prakopamāpadyate, lohitaṃ &ca svapramāṇamativartate/  
 tasmin pramāṇātivṛtte pittaṃ prakupitaṃ &śarīramanusarpadyadeva
                        yakṛtplīhaprabhavāṇāṃ lohitavahānāṃ ca srotasāṃ lohitābhiṣyandagurūṇi
                        mukhānyāsādya &pratirundhyāt &tadeva lohitaṃ dūṣayati//  
 Ca.2.2.5
                         &saṃsargāllohitapradūṣaṇāllohitagandhavarṇānuvidhānācca pittaṃ
                        lohitapittamityācakṣate//  
 Ca.2.2.6  tasyemāni pūrvarūpāṇi bhavanti;
                        tadyathā---anannābhilāṣaḥ, bhuktasya vidāhaḥ, śuktāmlagandharasa udgāraḥ,
                        charderabhīkṣṇamāgamanaṃ, charditasya bībhatsatā, svarabhedo, gātrāṇāṃ
                        sadanaṃ, paridāhaḥ, mukhāddhūmāgama iva, lohalohitamatsyāmagandhitvamiva
                        cāsyasya,
                        raktaharitahāridratvamaṅgāvayavaśakṛnmūtrasvedalālāsiṅgāṇakāsyakarṇamala-&piḍakolikāpiḍakānām,
                        aṅgavedanā, lohitanīlapītaśyāvānāmarciṣmatāṃ ca rūpāṇāṃ svapne
                        darśanamabhīkṣṇamiti (&lohitapittapūrvarūpāṇi bhavanti)//  
 Ca.2.2.7  upadravāstu khalu
                        daurbalyārocakāvipākaśvāsakāsajvarātīsāraśophaśoṣapāṇḍurogāḥ svarabhedaśca//  
 Ca.2.2.8  mārgau punarasya dvau ūrdhvaṃ,
                        cādhaśca/  
 tadbahuśleṣmaṇi śarīre śleṣmasaṃsargādūrdhvaṃ pratipadyamānaṃ
                        karṇanāsikānetrāsyebhyaḥ pracyavate, bahuvāte tu śarīre vātasaṃsargādadhaḥ
                        pratipadyamānaṃ mūtrapurīṣamārgābhyāṃ pracyavate, bahuśleṣmavāte tu śarīre
                        śleṣmavātasaṃsargāddvāvapi mārgau pratipadyate, tau mārgau pratipadyamānaṃ
                        sarvebhya eva yathoktebhyaḥ khebhyaḥ pracyavate śarīrasya//  
 Ca.2.2.9  tatra yadūrdhvabhāgaṃ tat sādhyaṃ,
                        virecanopakramaṇīyatvādbahvauṣadhatvācca; yadadhobhāgaṃ tadyathāpyaṃ,
                        vamanopakramaṇīyatvādalpauṣadhatvācca; yadubhayabhāgaṃ tadasādhyaṃ,
                        vamanavirecanāyogitvādanauṣadhatvācceti//  
 Ca.2.2.10  raktapittaprakopastu khalu purā
                        dakṣayajñoddhvaṃse &rudrakopāmarṣāgninā prāṇināṃ
                        parigataśarīrapraṇānāmabhavajjvaramanu//  
 Ca.2.2.11  tasyāśukāriṇo
                        dāvāgnerivāpatitasyātyayikasyāśu praśāntyai prayatitavyaṃ mātrāṃ deśaṃ kālaṃ
                        cābhisamīkṣya saṃtarpaṇenāpatarpaṇena vā
                        mṛdumadhuraśiśiratiktakaṣāyairabhyavahāryaiḥ
                        pradehapariṣekāvagāhasaṃsparśanairvamanādyairvā tatrāvahiteneti//  
 Ca.2.2.12  bhavanti cātra--- 
 
  sādhyaṃ lohitapittaṃ tadyadūrdhvaṃ pratipadyate/  
 virecanasya yogitvādbahutvādbheṣajasya ca//  
 
 
 Ca.2.2.13  virecanaṃ tu pittasya
                            jayārthe paramauṣadham/  
 yaśca &tatrānvayaḥ śleṣmā tasya cānadhamaṃ smṛtam//  
 
 
 Ca.2.2.14  bhavedyogāvahaṃ tatra
                            &madhuraṃ caiva bheṣajam/  
 tasmāt sādhyaṃ mataṃ raktaṃ yadūrdhvaṃ pratipadyate//  
 
 
 Ca.2.2.15  raktaṃ tu yadadhobhāgaṃ
                            tadyāpyamiti niścitam/  
 vamanasyālpayogitvādalpatvādbheṣajasya ca//  
 
 
 Ca.2.2.16  vamanaṃ hi na pittasya
                            &haraṇe śreṣṭhamucyate/  
 yaśca &tatrānvayo vāyustacchāntau cāvaraṃ smṛtam//  
 
 
 Ca.2.2.17  &taccāyogāvahaṃ tatra
                            kaṣāyaṃ tiktakāni ca/  
 tasmādyāpyaṃ samākhyātaṃ &yaduktamanulomagam//  
 
 
 Ca.2.2.18  raktapittaṃ tu yanmārgau
                            dvāvapi pratipadyate/  
 asādhyamiti tajjñeyaṃ pūrvoktādeva kāraṇāt//  
 
 
 Ca.2.2.19  nahi saṃśodhanaṃ
                            kiṃcidastyasya pratimārgagam/  
 pratimārgaṃ ca haraṇaṃ raktapitte vidhīyate//  
 
 
 Ca.2.2.20  evamevopaśamanaṃ sarvaśo
                            nāsya vidyate/  
 saṃsṛṣṭeṣu ca doṣeṣu sarvajicchamanaṃ &matam//  
 
 
 Ca.2.2.21  ityuktaṃ trividhodarkaṃ
                            raktaṃ mārgaviśeṣataḥ/  
 ebhyastu khalu hetubhyaḥ kiṃcitsādhyaṃ na sidhyati//  
 
 
 Ca.2.2.22
                             preṣyopakaraṇābhāvāaddaurātmyādvaidyadoṣataḥ/  
 akarmataśca sādhyatvaṃ kaścidrogo 'ativartate//  
 
 
 Ca.2.2.23  tatrāsādhyatvamekaṃ syāt
                            sādhyayāpyaparikramāt/  
 raktapittasya vijñānamidaṃ tasyopadiśyate//  
 
 
 Ca.2.2.24  yat kṛṣṇamathavā nīlaṃ yadvā
                            śakradhanuṣprabham/  
 raktapittamasādhyaṃ tadvāsaso rañjanaṃ ca yat//  
 
 
 Ca.2.2.25  bhṛśaṃ pūtyatimātraṃ ca
                            sarvopadravavacca yat/  
 balamāṃsakṣaye yacca tacca raktamasiddhimat//  
 
 
 Ca.2.2.26  yena copahato raktaṃ
                            raktapittena mānavaḥ/  
 paśyeddṛśyaṃ viyaccāpi taccāsādhyaṃ na saṃśayaḥ//  
 
 
 Ca.2.2.27  tatrāsādhyaṃ parityājyaṃ,
                            yāpyaṃ yatnena yāpayet/  
 sādhyaṃ cāvahitaḥ siddhairbheṣajaiḥ sādhayedbhiṣak//  
 
 Ca.2.2.28  tatra ślokau---  
 
 kāraṇaṃ nāmanirvṛttiṃ pūrvarūpāṇyupadravān/  
 mārgau doṣānubandhaṃ ca sādhyatvaṃ na ca hetumat//  
 
 
 Ca.2.2.29  nidāne raktapittasya
                            vyājahāra punarvasuḥ/  
 vītamoharajodoṣalobhamānamadaspṛhaḥ//  
 
 ityagniveśakṛte tantre carakapratisaṃskṛte nidānasthāne
                        raktapittanidānaṃ nāma dvitīyo 'adhyāyaḥ//2// 
 
 
                    tṛtīyo 'adhyāyaḥ/
                     Ca.2.3.1  athāto gulmanidānaṃ vyākhyāsyāmaḥ//  
 Ca.2.3.2  iti ha smāha bhagavānātreyaḥ//  
 Ca.2.3.3  iha khalu pañca gulmā bhavanti;
                        tadyathā---vātagulmaḥ, pittagulmaḥ, śleṣmagulmo, nicayagulmaḥ, śoṇitagulma
                        iti//  
 Ca.2.3.4  evaṃvādinaṃ
                        bhagavantamātreyamagniveśa uvāca---kathamiha bhagavan pañcānāṃ gulmānāṃ
                        viśeṣamabhijānīmahe; nahyaviśeṣavidrogāṇāmauṣadhavidapi bhiṣak
                        praśamanasamartho bhavatīti//  
 Ca.2.3.5  tamuvāca
                        bhagavānātreyaḥ---samutthānapūrvarūpaliṅgavedanopaśayaviśeṣebhyo
                        viśeṣavijñānaṃ gulmānāṃ bhavatyanyeṣāṃ ca rogāṇāmagniveśa! tattu &khalu
                        gulmeṣūcyamānaṃ nibodha//  
 Ca.2.3.6  yadā puruṣo vātalo viśeṣeṇa
                        jvaravamanavirecanātīsārāṇāmanyatamena darśanena karśito
                        vātalamāhāramāharati, śītaṃ vā &viśeṣeṇātimātram, asnehapūrve vā
                        vamanavirecane pibati, anudīrṇāṃ vā chardimudīrayati, udīrṇan
                        vātamūtrapurīṣavegānniruṇaddhi, atyaśito vā pibati navodakamatimātram,
                        atisaṃkṣobhiṇā vā yānena yāti, ativyavāyavyāyāmamadyaśokarucirvā,
                        abhighātamṛcchati vā, &viṣamasanaśayanasthānacaṅkramaṇasevī vā bhavati,
                        anyadvā kiṃcidevaṃvidhaṃ viṣamamatimātraṃ vyāyāmajātamārabhate,
                        &tasyāpacārādvātaḥ prakopamāpadyate//  
 Ca.2.3.7  sa prakupito
                        vāyurmahāsroto 'anupraviśya raukṣyāt &kaṭhinībhūtamāplutya
                        piṇḍito 'avasthānaṃ karoti hṛdi bastau pārśvayornābhyāṃ vā; sa
                        śūlamupajanayati granthīṃścānekavidhān, piṇḍitaścāvatiṣṭhate, sa piṇḍitatvād
                        'gulma' ityabhidhīyate; sa &muhurādhamati, muhuralpatvamāpadyate;
                        aviyatavupulāṇuvedanaśca bhavati calatvādvāyoḥ, muhuḥ pipīlikāsaṃpracāra
                        ivāṅgeṣu, todabhedasphuraṇāyāmasaṅkocasuptiharṣapralayodayabahulaḥ;
                        tadāturaḥ sūcyeva śaṅkuneva cābhisaṃviddhamātmānaṃ manyate, api ca divasānte
                        &jvaryate, śuṣyati cāsyāsyam, ucchvāsaścoparudhyate, hṛṣyanti cāsya
                        romāṇi vedanāyāḥ prādurbhāve;
                        plīhāṭopāntrakūjanāvipākodāvartāṅgamardamanyāśiraḥśaṅkhaśūlabradhnarogāścainamupadravanti;
                        kṛṣṇāruṇaparuṣatvaṅnakhanayanavadanamūtrapurīṣaśca bhavati, nidānoktāni
                        cāsya nopaśerate, viparītāni copaśerata iti vātagulmaḥ// 
 Ca.2.3.8  taireva tu karśanaiḥ
                        karśitasyāmlalavaṇakaṭukakṣāroṣṇatīkṣṇaśuktavyāpannamadyaharitakaphalāmlānāṃ
                        vidāhināṃ ca śākadhānyamāṃsādīnāmupayogādajīrṇādhyaśanādraukṣyānugate
                        cāmāśaye &vamanamativelaṃ saṃdhāraṇaṃ vātātapau cātisevamānasya pittaṃ
                        saha mārutena prakopamāpadyate//  
 Ca.2.3.9  tat prakupitaṃ māruta
                        āmāśayaikadeśe &saṃvartya tāneva vedanāprakārānupajanayati, ya uktā
                        vātagulme; pittaṃ tvenaṃ vidahati kukṣau hṛdyurasi kaṇṭhe ca; sa
                        vidahyamānaḥ sadhūmamivodgāramudgiratyamlānvitaṃ, gulmāvakāśaścāsya dahyate
                        dūyate &dhūpyate ūṣmāyate svidyati klidyati &śithila iva
                        sparśāsaho+&alparomāñcaśca bhavati;
                        jvarabhramadavathupipāsāgalatālumukhaśoṣapramohaviḍbhedāścainamupadravanti;
                        haritahāridratvaṅnakhanayanavadanamūtrapurīṣaśca bhavati; nidānoktāni cāsya
                        nopaśerate, viparītānyupaśerata iti pittagulmaḥ//  
 Ca.2.3.10  taireva tu karśanaiḥ
                        karśitasyātyaśanādatisnigdhagurumadhuraśītāśanāt
                        &piṣṭekṣukṣīratilamāṣaguḍavikṛtisevanānmandakamadyātipānāddharitakātipraṇanayādānūpaudakagrāmyamāṃsātibhakṣaṇāt
                        &saṃdhāraṇādabubhukṣasya cātipragāḍhamudapānāt saṃkṣobhaṇādvā śarīrasya
                        śleṣmā saha mārutena prakopamāpadyate//  
 Ca.2.3.11  taṃ prakupitaṃ māruta
                        āmāśayaikadeśe &saṃvartya tāneva vedanāprakārānupajanayati ya uktā
                        vātagulme; śleṣmā tvasya
                        śītajvararocakāvipākāṅgamardaharṣahṛdrogacchardinidrālasyastaimityagauravaśirobhitāpānupajanayati,
                        api ca gulmasya sthairyagauravakāṭhinyāvagāḍhasuptatāḥ, tathā
                        kāsaśvāsapratiśyāyān rājayakṣmāṇaṃ cātipravṛddhaḥ, śvaityaṃ
                        tvaṅnakhanayanavadanamūtrapurīṣeṣūpajanayati, nidānoktāni cāsya nopaśerate,
                        viparītāni copaśerata iti śleṣmagulmaḥ//  
 Ca.2.3.12  triḍoṣadetuliṅgasannipāte tu
                        sānnipātikaṃ gulmamupadiśanti kuśalāḥ/  
 sa &vipratiṣiddhopakramatvādasādhyo nicayagulmaḥ//  
 Ca.2.3.13  śoṇitagulmastu khalu striyā eva
                        bhavati na puruṣasya, garbhakoṣṭhārtavāgamanavaiśeṣyāt/  
 pāratantryādavaiśāradyāt satatamupacārānurodhādvā vegānudīrṇānuparundhatyā
                        āmagarbhe vā 'apyacirapatite 'athavā 'apyaciraprajātāyā ṛtau vā
                        vātaprakopaṇānyāsevamānāyāḥ kṣipraṃ vātaḥ prakopamāpadyate//  
 Ca.2.3.14  sa prakupito
                        yonimukhamanupraviśyārtavamuparuṇaddhi, māsi māsi tadārtavamuparudhyamānaṃ
                        kukṣimabhivardhayati/  
 tasyāḥ
                        śūlakāsātīsāracchardyarocakāvipākāṅgamardanidrālasyastaimityakaphaprasekāḥ
                        samupajāyante, stanayośca stanyam, auṣṭhayoḥ stanamaṇḍalayośca kārṣṇyam,
                        atyarthaṃ glāniścakṣuṣoḥ, mūrccha, hṛllāsaḥ, dohadaḥ, śvayathuśca pādayoḥ,
                        īṣaccodgamo romarājyāḥ, yonyāścāṭālatvam, api ca yonyā
                        daurgandhyamāsrāvaścopajāyate, kevalaścāsyā gulmaḥ piṇḍita eva spandate,
                        tāmagarbhāṃ garbhiṇīmityāgurmūḍhāḥ//  
 Ca.2.3.15  eṣāṃ tu khalu pañcānāṃ gulmānāṃ
                        prāgabhinievṛtterimāni pūrvarūpāṇi bhavanti; tadyathā---anannābhilaṣaṇam,
                        arocakāvipākau, agnivaiṣamyaṃ, vidāho bhuktasya, pākakāle cāyuktyā
                        chardyudgārau, vātamūtrapurīṣavegānāṃ cāprādurbhāvaḥ, prādurbhūtānāṃ
                        cāpravṛttirīṣadāgamanaṃ vā,
                        vātaśūlāṭopāntrakūjanāpariharṣaṇātivṛttapurīṣatāḥ, abubhukṣā, daurbalyaṃ,
                        sauhityasya cāsahatvamiti//  
 Ca.2.3.16  sarveṣvapi khalveteṣu gulmeṣu na
                        kaścidvātādṛte saṃbhavati gulmaḥ/  
 teṣāṃ sānnipātikamasādhyaṃ jñātvā naivopakrameta, ekadoṣaje tu
                        yathāsvamārambhaṃ praṇayet, saṃsṛṣṭāṃstu sādhāraṇena karmaṇopacaret/  
 yaccānyadapyaviruddhaṃ manyeta tadapyavacārayedvibhajya
                        gurulāghavamupadravāṇāṃ, gurūnupadravāṃstvaramāṇaścikitsejjaghanyamitarān/  
 tvaramāṇastu viśeṣamanupalabhamāno gulmeṣvātyayike karmaṇi vātacikitsitaṃ
                        praṇayet, snehasvedau vātaharau snehopasaṃhitaṃ ca mṛdu virecanaṃ bastīṃśca;
                        amlalavaṇamadhurāṃśca rasān yuktyā 'avacārayet/  
 mārute hyupaśānte svalpenāpi prayatnena śakyo 'anyo 'api doṣo niyantuṃ
                        gulmeṣviti//  
 Ca.2.3.17  bhavati cātra---  
 
 gulmināmanilaśāntirupāyaiḥ sarvaśo bidhivadācaritavyā/  
 mārute gyavajite 'anyamudīrṇaṃ doṣamalpamapi karma nihanyāt//  
 
 Ca.2.3.18  tatra ślokaḥ---  
 
 saṃkhyā nimittaṃ rūpāṇi pūrvarūpamathāpi ca/  
 diṣṭaṃ nidāne gulmānāmekadeśaśca karmaṇām//  
 
 ityagniveśakṛte tantre carakapratisaṃskṛte nidānasthāne gulmanidānaṃ
                        nāma tṛtīyo 'adhyāyaḥ//3// 
 
 
                    caturtho 'adhyāyaḥ/
                     Ca.2.4.1  athātaḥ pramehanidānaṃ
                        vyākhyāsyāmaḥ//  
 Ca.2.4.2  iti ha smāha bhagavānātreyaḥ//  
 Ca.2.4.3  tridoṣakopanimittā viṃśatiḥ pramehā
                        bhavanti vikārāścāpare 'aparisaṃkhyeyāḥ/  
 tatra yathā tridoṣaprakopaḥ pramehānabhinirvartayati tathā 'anuvyākhyāsyāmaḥ//  
 Ca.2.4.4  iha khalu nidānadoṣadūṣyaviśeṣebhyo
                        vikāravighātabhāvābhāvaprativiśeṣā bhavanti/  
 yadā hyete trayo nidānādiviśeṣāḥ parasparaṃ &nānubadhnantyathavā
                        kālaprakarṣādabalīyāṃso 'athavā 'anubadhnanti na tadā vikārābhinirvṛttiḥ,
                        cirādvā 'apyabhinirvartante, tanavo vā bhavantyayathoktasarvaliṅgā vā;
                        viparyaye viparītāḥ; iti
                        sarvavikāravighātabhāvābhāvaprativiśeṣābhinirvṛttiheturbhavatyuktaḥ//  
 Ca.2.4.5  tatreme trayo nidānādiviśeṣāḥ
                        śleṣmanimittānāṃ pramehāṇāmāśvabhinirvṛttikarā bhavanti;
                        tadyathā---hāyanakayavakacīnakoddālakanaiṣadhetkaṭamukundakamahāvrīhipramodakasugandhakānāṃ
                        navānāmativelamatipramāṇena copayogaḥ, tathā sarpiṣmatāṃ
                        navahareśumāṣasūpyānāṃ, grāmyānūpaudakānāṃ ca māṃsānāṃ,
                        śākatilapalalapiṣṭānnapāyasakṛśarāvilepīkṣuvikārāṇāṃ,
                        kṣīranavamadyamandakadadhidravamadhurataruṇaprāyāṇāṃ copayogaḥ,
                        mṛjāvyāyāmavarjanaṃ, svapnaśayanāsanaprasaṅgaḥ, yaśca kaścidvidhiranyo 'api
                        śleṣmamedomūtrasaṃjananaḥ, sa sarvo nidānaviśeṣaḥ//  
 Ca.2.4.6  bahudravaḥ śleṣmā doṣaviśeṣaḥ//  
 Ca.2.4.7  &bahvabaddhaṃ medo māṃsaṃ
                        śarīrajakledaḥ śukraṃ śoṇitaṃ vasā majjā lasīkā rasaścaujaḥsaṃkhyāta iti
                        dūṣyaviśeṣāḥ//  
 Ca.2.4.8  trayāṇāmeṣāṃ nidānādiviśeṣāṇāṃ
                        sannipāte kṣipraṃ śleṣmā prakopamāpadyate, prāgatibhūyastvāt; sa prakupitaḥ
                        kṣiprameva śarīre visṛptiṃ labhate, śarīraśaithilyāt; sa visarpañ śarīre
                        medasaivādito miśrībhāvaṃ gacchati, medasaścaiva bahvabaddhatvānmedasaśca
                        guṇaiḥ samānaguṇabhūyiṣṭhatvāt; sa medasā miśrībhavan dūṣayatyenat,
                        vikṛtatvāt; sa vikṛto duṣṭena medasopahitaḥ śarīrakledamāṃsābhyāṃ saṃsargaṃ
                        gacchati, kledamāṃsayoratipramāṇābhivṛddhatvāt; sa māṃse māṃsapradoṣāt
                        pūtimāṃsapiḍakāḥ śarāvikākacchapikādyāḥ saṃjanayati, aprakṛtibhūtatvāt;
                        śarīrakledaṃ punardūṣayan mūtratvena pariṇamayati, mūtravahānāṃ ca srotasāṃ
                        &vaṅkṣaṇabastiprabhavāṇāṃ medaḥkledopahitāni gurūṇi mukhānyāsādya
                        pratirudhyate; tataḥ pramehāṃsteṣāṃ sthairyamasādhyatāṃ vā janayati,
                        prakṛtivikṛtibhūtatvāt//  
 Ca.2.4.9  śarīrakledastu śleṣmamedomiśraḥ
                        praviśan mūtrāśayaṃ mūtratvamāpadyamānaḥ
                        ślaiṣmikairebhirdaśabhirguṇairupasṛjyate vaiṣamyayuktaiḥ;
                        tadyathā---śvetaśītamūrtapicchilācchasnigdhagurumadhurasāndraprasādamandaiḥ,
                        tatra yena guṇenaikenānekena vā &bhūyastaramupasṛjyate tatsamākhyaṃ
                        gauṇaṃ nāmaviśeṣaṃ prāpnoti//  
 Ca.2.4.10  te tu khalvime daśa pramehā
                        nāmaviśeṣeṇa bhavanti; tadyathā---udakamehaśca, ikṣuvālikārasamehaśca,
                        sāndramehaśca, sāndraprasādamehaśca, śuklamehaśca, śukramehaśca,
                        śītamehaśca, sikatāmehaśca, śanairmehaśca, ālālamehaśceti//  
 Ca.2.4.11  te daśa pramehāḥ sādhyāḥ;
                        samānaguṇamehaḥsthānakatvāt, kaphasya prādhānyāt, samakriyatvācca//  
 Ca.2.4.12  tatra ślokāḥ
                        śleṣmapramehaviśeṣavijñānārthā bhavanti---//  
 
 Ca.2.4.13  acchaṃ bahu sitaṃ śītaṃ
                            nirgandhamudakopamam/  
 śleṣmakopānnaro mūtramudamehī pramehati//  
 
 
 Ca.2.4.14  atyarthamadhuraṃ
                            śītamīṣatpicchilamāvilam/  
 kāṇḍekṣurasasaṅkāśaṃ śleṣmakopāt pramehati//  
 
 
 Ca.2.4.15  yasya paryuṣitaṃ mūtraṃ
                            sāndrībhavati bhājane/  
 puruṣaṃ kaphakopena tamāhuḥ sāndramehinam//  
 
 
 Ca.2.4.16  yasya saṃhanyate mūtraṃ
                            kiṃcit kiṃcit prasīdati/  
 sāndraprasādamehīti tamāhuḥ śleṣmakopataḥ//  
 
 
 Ca.2.4.17  śuklaṃ piṣṭanibhaṃ
                            mūtramabhīkṣṇaṃ yaḥ pramehati/  
 puruṣaṃ kaphakopena tamāhuḥ śuklamehinam//  
 
 
 Ca.2.4.18  śukrābhaṃ śukramiśraṃ vā
                            mururmehati yo naraḥ/  
 śukramehinamāhustaṃ puruṣaṃ śleṣmakopataḥ//  
 
 
 Ca.2.4.19  atyarthamadhuraṃ śītaṃ mūtraṃ
                            mehati yo bhṛśam/  
 śītamehinamāhustaṃ puruṣaṃ śleṣmakopataḥ//  
 
 
 Ca.2.4.20  mūrtānmūtragatān
                            doṣānaṇūnamehati yo naraḥ/  
 sikatāmehinaṃ vidyāttaṃ naraṃ śleṣmakopataḥ//  
 
 
 Ca.2.4.21  mandaṃ mandamavegaṃ tu
                            kṛcchraṃ yo mūtrayecchanaiḥ/  
 śanairmehinamāhustaṃ puruṣaṃ śleṣmakopataḥ//  
 
 
 Ca.2.4.22  tantubaddhamivālālaṃ
                            picchilaṃ yaḥ pramehati/  
 ālālamehinaṃ vidyāttaṃ naraṃ śleṣmakopataḥ//  
 
 Ca.2.4.23  ityete daśa pramehāḥ
                        śleṣmaprakopanimittā vyākhyātā bhavanti//  
 Ca.2.4.24
                         uṣṇāmlalavaṇakṣārakaṭukājīrṇabhojanopasevinastathā 'atitīkṣṇātapāgnisaṃtāpaśramakrodhaviṣamāhāropasevinaśca
                        tathāvidhaśarīrasyaiva &kṣipraṃ pittaṃ prakopamāpadyate, tattu
                        prakupitaṃ tayaivānupūrvyā pramehānimān ṣaṭ kṣiprataramabhinirvartayati//  
 Ca.2.4.25  teṣāmapi tu khalu
                        pittaguṇaviśeṣeṇaiva nāmaviśeṣā bhavanti; tadyathā---kṣāramehaśca,
                        kālamehaśca, nīlamehaśca, lohitamehaśca, māñjiṣṭhamehaśca,
                        hāridramehaśceti//  
 Ca.2.4.26  te ṣaḍbhireva
                        kṣārāmlalavaṇakaṭukavisroṣṇaiḥ pittaguṇaiḥ pūrvavadyuktā bhavanti//  
 Ca.2.4.27  sarva eva te yāpyāḥ,
                        saṃsṛṣṭadoṣamedaḥsthānatvādviruddhopakramatvācceti//  
 Ca.2.4.28  tatra ślokāḥ
                        pittapramehaviśeṣavijñānārthā bhavanti---//  
 
 Ca.2.4.29  gandhavarṇarasasparśairyathā
                            kṣārastathāvidham/  
 pittakopānnaro mūtraṃ kṣāramehī pramehati//  
 
 
 Ca.2.4.30  masīvarṇamajasraṃ yo
                            mūtramuṣṇaṃ pramehati/  
 pittasya parikopeṇa taṃ vidyāt kālamehinam//  
 
 
 Ca.2.4.31  cāṣapakṣanibhaṃ mūtramamlaṃ
                            mehati yo naraḥ/  
 pittasya parikopeṇa taṃ vidyānnīlamehinam//  
 
 
 Ca.2.4.32  visraṃ lavaṇamuṣṇaṃ ca raktaṃ
                            mehati yo naraḥ/  
 pittasya parikopeṇa taṃ vidyādraktamehinam//  
 
 
 Ca.2.4.33  mañjiṣṭhodakasaṃkāśaṃ bhṛśaṃ
                            visraṃ pramehati/  
 pittasya parikopāttaṃ vidyānmāñjiṣṭhamehinam//  
 
 
 Ca.2.4.34  haridrodakasaṅkāśaṃ kaṭukaṃ
                            yaḥ pramehati/  
 pittasya parikopāttaṃ vidyāddhāridramehinam//  
 
 Ca.2.4.35  ityete ṣaṭ pramehāḥ
                        pittaprakopanimittā vyākhyātā bhavanti//  
 Ca.2.4.36
                         kaṣāyakaṭutiktarūkṣalaghuśītavyavāyavyāyāmavamanavirecanāsthāpanaśirovirecanātiyogasaṃdhāraṇānaśanābhighātātapodvegaśokaśoṇitātiṣekajāgaraṇaviṣamaśarīranyāsānupasevamānasya
                        tathāvidhaśarīrasyaiva kṣipraṃ vātaḥ prakopamāpadyate//  
 Ca.2.4.37  sa prakupitastathāvidhe śarīre
                        visarpan yadā vasāmādāya mūtravahāni srotāṃsi pratipadyate tadā
                        vasāmehamabhinirvartayati; yadā punarmajjānaṃ mūtrabastāvākarṣati tadā
                        majjamehamabhinirvartayati; yadā tu lasīkāṃ
                        mūtrāśaye 'abhivahanmūtramanubandhaṃ cyotayati lasīkātibagutvādvikṣepaṇācca
                        vāyoḥ &khalvasyātimūtrapravṛttisaṅgaṃ karoti, tadā sa matta iva gajaḥ
                        kṣaratyajasraṃ mūtramavegaṃ, taṃ hastimehinamācakṣate; aujaḥ
                        punarmadhurasvabhāvaṃ, tad yadā raukṣyādvāyuḥ kaṣāyatvenābhisaṃsṛjya
                        mūtrāśaye 'abhivahati tadā madhumehaṃ karoti//  
 Ca.2.4.38  imāṃścaturaḥ pramehān
                        vātajānasādhyānācakṣate bhiṣajaḥ, mahātyayikatvādviruddhopakramatvācceti//  
 Ca.2.4.39  teṣāmapi pūrvavadguṇaviśeṣeṇa
                        nāmaviśeṣā bhavanti; tadyathā---vasāmehaśca, majjamehaśca, hastimehaśca,
                        madhumehaśceti//  
 Ca.2.4.40  tatra ślokā
                        vātapramehaviśeṣavijñānārthā bhavanti---//  
 
 Ca.2.4.41  vasāmiśraṃ vasābhaṃ vā
                            muhurmehati yo naraḥ/  
 vasāmehinamāhustamasādhyaṃ vātakopataḥ//  
 
 
 Ca.2.4.42  majjānaṃ saha mūtreṇa
                            muhurmehati yo naraḥ/  
 majjamehinamāhustamasādhyaṃ vātakopataḥ//  
 
 
 Ca.2.4.43  hastī matta ivājasraṃ mūtraṃ
                            kṣarati yo bhṛśam/  
 hastimehinamāhustamasādhyaṃ vātakopataḥ//  
 
 
 Ca.2.4.44  kaṣāyamadhuraṃ pāṇḍu rūkṣaṃ
                            mehati yo naraḥ/  
 vātakopādasādhyaṃ taṃ pratīyānmadhumehinam//  
 
 Ca.2.4.45  ityete catvāraḥ pramehā
                        vātaprakopanimittā vyākhyātā bhavanti//  
 Ca.2.4.46  evaṃ tridoṣaprakopanimittā
                        viṃśatiḥ pramehā vyākhyātā bhavanti//  
 Ca.2.4.47  trayastu khalu doṣāḥ prakupitāḥ
                        pramehānabhinirvartayiṣyanta imāni pūrvarūpāṇi darśayanti;
                        tadyathā---jaṭilībhāvaṃ keśeṣu, mādhuryamāsyasya, karapādayoḥ suptatādāhau,
                        mukhatālukaṇṭhaśoṣaṃ, pipāsām, ālasyaṃ, malaṃ kāye, kāyacchidreṣūpadehaṃ,
                        paridāhaṃ suptatāṃ cāṅgeṣu, ṣaṭpadapipīlikābhiśca śarīramūtrābhisaraṇaṃ,
                        mūtre ca mūtradoṣān, visraṃ śarīragandhaṃ, nidrāṃ, tandrā ca sarvakālamiti//  
 Ca.2.4.48  upadravāstu khalu pramehiṇāṃ
                        tṛṣṇātīsārajvaradāhadaurbalyārocakāvipākāḥ
                        pūtimāṃsapiḍakālajīvidradhyādayaśca tatprasaṅgādbhavanti//  
 Ca.2.4.49  tatra sādhyān pramehān
                        saṃśodhanopaśamanairyathārhamupapādayaṃścikitsediti//  
 Ca.2.4.50  bhavanti cātra---
                        gṛdhnumabhyavahāryeṣu snānacaṅkramaṇadviṣam/  
 pramehaḥ kṣipramabhyeti nīḍadrumamivāṇḍajaḥ//  
 Ca.2.4.51  mandotsāhamatisthūlamatisnigdhaṃ
                        mahāśanam/  
 mṛtyuḥ prameharūpeṇa kṣipramādāya gacchati//  
 Ca.2.4.52  yastvāhāraṃ śarīrasya
                        dhātusāmyakaraṃ naraḥ/  
 sevate vividhāścānyāśceṣṭāḥ sa sukhamaśnute//  
 Ca.2.4.53  tatra ślokāḥ---  
 
 heturvyādhiviśeṣāṇāṃ pramehāṇāṃ ca kāraṇam/  
 doṣadhātusamāyogo rūpaṃ vividhameva ca//  
 
 
 Ca.2.4.54  daśa śleṣmakṛtā yasmāt
                            pramehāḥ ṣaṭ ca pittajāḥ/  
 yathā ca vāyuścaturaḥ pramehān kurute balī//  
 
 
 Ca.2.4.55  sādhyāsādhyaviśeṣāśca
                            pūrvarūpāṇyupadravāḥ/  
 pramehāṇāṃ nidāne 'asmin kriyāsūtraṃ ca bhāṣitam//  
 
 ityagniveśakṛte tantre carakapratisaṃskṛte nidānasthāne pramehavidhānaṃ
                        nāma caturtho 'adhyāyaḥ//4// 
 
 
                    pañcamo 'adhyāyaḥ/
                     Ca.2.5.1  athātaḥ kuṣṭhanidānaṃ
                        vyākhyāsyāmaḥ//  
 Ca.2.5.2  iti ha smāha bhagavānātreyaḥ//  
 Ca.2.5.3  sapta dravyāṇi kuṣṭhānāṃ
                        &prakṛtirvikṛtimāpannāni bhavanti/  
 tadyathā---trayo doṣā vātapittaśleṣmāṇaḥ prakopaṇavikṛtāḥ, dūṣyāśca
                        &śarīradhātavastvaṅmāṃsaśoṇitalatīkāścaturdhā doṣopaghātavikṛtā iti/  
 etat saptānāṃ saptadhātukamevaṅgatamājananaṃ kuṣṭhānām,
                        ataḥprabhavāṇyabhinirvartamānāni kevalaṃ śarīramupatapanti//  
 Ca.2.5.4  na ca kiñcidasti
                        kuṣṭhamekadoṣaprakopanimittam, asti tu khalu samānaprakṛtīnāmapi kuṣṭhānāṃ
                        doṣāṃśāṃśavikalpānubandhasthānavibhāgena
                        vedanāvarṇasaṃsthānaprabhāvanāmacikitsitaviśeṣaḥ/  
 sa saptavidho 'aṣṭādaśavidho 'aparisaṃkhyeyavidho vā bhavati/  
 doṣā hi vikalpanairvikalpyamānā vikalpayanti vikārān, anyatrāsādhyabhāvāt/  
 teṣāṃ vikalpavikārasaṃkhyāne 'atiprasaṅgamabhisamīkṣya saptavidhameva
                        kuṣṭhaviśeṣamupakṣyāmaḥ//  
 Ca.2.5.5  iha vātādiṣu triṣu prakupiteṣu
                        tvagādīṃścaturaḥ pradūṣayatsu vāte+ dhikatare kapālakuṣṭhamabhinirvartate,
                        pitte tvaudumbaraṃ, śleṣmaṇi maṇḍalakuṣṭhaṃ, vātapittayorṛṣyajihvaṃ,
                        pittaśleṣmaṇoḥ puṇḍarīkaṃ, śleṣmamārutayoḥ sidhmakuṣṭhaṃ,
                        sarvadoṣābhivṛddhau kākaṇakamabhinirvartate; evameṣa saptavidhaḥ
                        kuṣṭhaviśeṣo bhavati/  
 &sa caiṣa bhūyastaratamataḥ prakṛtau vikalpyamānāyāṃ bhūyasīṃ
                        vikāravikalpasaṃkhyāmāpadyate//  
 Ca.2.5.6  tatredaṃ sarvakuṣṭhanidānaṃ
                        samāsenopadekṣyāmaḥ---śītoṣṇavyatyāsamanānupūrvyopasevamānasya tathā
                        saṃtarpaṇapatarpaṇābhyavahāryavahāryavyatyāsaṃ,
                        madhuphāṇitamatsyalakucamūlakakākamācīḥ satatamatimātramajīrṇe ca
                        samaśnataḥ, cilicimaṃ ca payasā, hāyanakayavakacīnakoddālakakoradūṣaprāyāṇi
                        cānnāni kṣīradadhitakrakolakulatthamāṣātasīkusumbhasnehavanti,
                        etairevātimātraṃ suhitasya ca vyavāyavyāyāmasaṃtāpānatyupasevamānasya,
                        bhayaśramasaṃtāpopahatasya ca sahasā śītodakamavatarataḥ, vidagdhaṃ
                        cāhārajātamanullikhya vidāhīnyabhyavaharataḥ, chardiṃ ca pratighnataḥ,
                        snehāṃścāticarataḥ, trayo doṣāḥ yugapat prakopamāpadyante;
                        tvagādayaścatvāraḥ śaithilyamāpadyante; teṣu śithileṣu doṣāḥ prakupitāḥ
                        sthānamadhigamya saṃtiṣṭhamānāstāneva tvagādīn dūṣayantaḥ
                        kuṣṭhānyabhinirvartayanti//  
 Ca.2.5.7  teṣāmimāni pūrvarūpāṇi bhavanti;
                        tadyathā---asvedanamatisvedanaṃ pāruṣyamatiślakṣṇatā vaivarṇyaṃ
                        kaṇḍūrnistodaḥ suptatā paridāhaḥ pariharṣo lomaharṣaḥ kharatvamūṣmāyaṇaṃ
                        gauravaṃ śvayathuvīrsarpāgamanamabhīkṣṇaṃ ca kāye kāyacchidreṣūpadehaḥ
                        pakvadagdhadaṣṭabhagnakṣatopaskhaliteṣvatimātraṃ vedanā svalpānāmapi ca
                        vraṇānāṃ duṣṭirasaṃrohaṇaṃ ceti//  
 
 Ca.2.5.8-1  tato 'anantaraṃ
                        kuṣṭhānyabhinirvartante, teṣāmidaṃ
                        vedanāvarṇasaṃsthānaprabhāvanāmaviśeṣavijñānaṃ bhavati;
                        tadyathā---rūkṣāruṇaparuṣāṇi viṣamavisṛtāni kharaparyantāni
                        &tanūnyudvṛttabahistanūni &suptavatsuptāni hṛṣitalomācitāni
                        nistodabahulānyalpakaṇḍūdāhapūyalasīkānyāśugatisamutthānānyāśubhedīni
                        jantumanti kṛṣṇāruṇakapālavarṇāni ca kapālakuṣṭhānīti vidyāt; 
 Ca.2.5.8-2  tāmrāṇi
                        tāmrakhararomarājībhiravanaddhāni bahalāni bahubahalapūyaraktalasīkāni
                        kaṇḍūkledakothadāhapākavantyāśugatisamutthānabhedīni sasaṃtāpakrimīṇi
                        pakvodumbaraphalavarṇānyaudumbarakuṣṭhānīti vidyāt;  
 Ca.2.5.8-3  snigdhāni gurūṇyutsedhavanti
                        &ślakṣṇasthirapītaparyantāni śuklaraktāvabhāsāni śuklaromarājīsantānāni
                        &bahubahalaśuklapicchilasrāvīṇi bahukledakaṇḍūkrimīṇi
                        saktagatisamutthānabhedīni parimaṇḍalāni maṇḍalakuṣṭhāni vidyāt; 
 Ca.2.5.8-4  paruṣāṇyaruṇavarṇāni
                        bahirantaḥśyāvāni
                        nīlapītatāmrāvabhāsānyāśugatisamutthānānyalpakaṇḍūkledakrimīṇi
                        dāhabhedanistoda(pāka)bahulāni śūkopahatopamavedanānyutsannamadhyāni
                        tanuparyantāni karkaśapiḍakācitāni dīrghaparimaṇḍalānyṛṣyajihvākṛtīni
                        ṛṣyajihvānīti vidyāt; 
 Ca.2.5.8-5  śuklaraktāvabhāsāni
                        raktaparyantāni raktarājīsirāsantatānyutsedhavanti
                        bahubahalaraktapūyalasīkāni kaṇḍūkrimidāhapākavantyāśugatisamutthānabhedīni
                        puṇḍarīkapalāśasaṃkāśāni puṇḍarīkāṇīti vidyāt;  
 Ca.2.5.8-6  &paruṣāruṇāni
                        viśīrṇabahistanūnyantaḥsnigdhāni śuklaraktāvabhāsāni
                        bahūnyalpavedanānyalpakaṇḍūdāhapūyalasīkāni
                        laghusamutthānānyalpabhedakrimīṇyalābupuṣpasaṅkāśāni sidhmakuṣṭhānīti
                        vidyāt; 
 Ca.2.5.8  kākaṇantikāvarṇānyādau paścāttu
                        sarvakuṣṭhaliṅgasamanvitāni &pāpīyasā
                        sarvakuṣṭhaliṅgasaṃbhavenānekavarṇāni kākaṇānīti vidyāt/  
 
 tānyasādhyāni, sādhyāni punaritarāṇi//  
 Ca.2.5.9  tatra yadasādhyaṃ tadasādhyatāṃ
                        nātivartate, sādhyaṃ punaḥ kiṃcit sādhyatāmativartate kadācidapacārāt/  
 sādhyāni hi ṣaṭ kākaṇakavarjyānyacikitsyamānānyapacārato vā
                        doṣairabhiṣyandamānānyasādhyatāmupayānti//  
 Ca.2.5.10  sādhyānāmapi hyupekṣyamāṇānāṃ
                        tvaṅmāṃsaśoṇitalasīkākothakledasaṃsvedajāḥ krimayo 'abhimūrcchanti; te
                        bhakṣayantastvagādīn &doṣāḥ punardūṣayanta imānupadravān pṛthak
                        pṛthagutpādayanti---tatra vātaḥ śyāvāruṇavarṇaṃ paruṣatāmapi ca
                        raukṣyaśūlaśoṣatodavepathuharṣasaṅkocāyāsastambhasuptibhedabhaṅgān, pittaṃ
                        dāhasvedakledakothasrāvapākarāgān, śleṣmā tvasya
                        śvaityaśaityakaṇḍūsthairyagauravotsedhopasnehopalepān, krimayastu
                        tvagādīṃścaturaḥ sirāḥ snāyūścāsthīnyapi &taruṇānyādadate//  
 Ca.2.5.11  asyāṃ caivāvasthāyāmupadravāḥ
                        kuṣṭhinaṃ spṛśanti; tadyathā---prasravaṇamaṅgabhedaḥ patanānyaṅgāvayavānāṃ
                        tṛṣṇājvarātīsāradāhadaurbalyārocakāvipākāśca, tathāvidhamasādhyaṃ
                        vidyāditi//  
 Ca.2.5.12  bhavanti cātra---  
 
 sādhyo 'ayamiti yaḥ pūrvaṃ naro rogamupekṣate/  
 sa kiṃcitkālamāsādya mṛta evāvabudhyate//  
 
 
 Ca.2.5.13  yastu prāgeva rogebhyo rogeṣu
                            taruṇeṣu vā/  
 bheṣajaṃ kurute samyak sa ciraṃ sukhamaśnute//  
 
 
 Ca.2.5.14  yathā hyalpena yatnena
                            chidyate taruṇastṣaruḥ/  
 sa evātipravṛddhastu chidyate 'atiprayatnataḥ//  
 
 
 Ca.2.5.15  evameva vikāro 'api taruṇaḥ
                            sādhyate sukham/  
 vivṛddhaḥ sādhyate kṛcchrādasādhyo vā 'api jāyate//  
 
 Ca.2.5.16  tatra ślokaḥ--- 
 
 saṃkhyā dravyāṇi doṣāśca hetavaḥ pūrvalakṣaṇam/  
 rūpāṇyupadravāścoktāḥ kuṣṭhānāṃ kauṣṭhike pṛthak//  
 
 ityagniveśakṛte tantre carakapratisaṃskṛte nidānasthāne kuṣṭhanidānaṃ
                        nāma pañcamo 'adhyāyaḥ//5// 
 
 
                    ṣaṣṭho 'adhyāyaḥ/
                     Ca.2.6.1  athātaḥ śoṣanidānaṃ vyākhyāsyāmaḥ//  
 Ca.2.6.2  iti ha smāha bhagavānātreyaḥ//  
 Ca.2.6.3  iha khalu catvāri śoṣasyāyatanāni
                        bhavanti; tadyathā---sāhasaṃ saṃdhāraṇaṃ kṣayo viṣamāśanamiti//  
 Ca.2.6.4  tatra sāhasaṃ śoṣasyāyatanamiti
                        yaduktaṃ tadanuvyākhyāsyāmaḥ---yadā puruṣo durbalo hi san balavatā saha
                        vigṛhṇāti, atimahatā vā dhanuṣā vyāyacchati, jalpati vā 'apyatimātram,
                        atimātraṃ vā bhāramudvahati, apsu vā plavate cātidūram,
                        &utsādanapadāghātane vā 'atipragāḍhamāsevate, atiprakṛṣṭaṃ vā 'adhvānaṃ
                        drutamabhipatati, abhihanyate vā, anyadvā kiṃcidevaṃvidhaṃ viṣamamatimātraṃ
                        vā vyāyāmajātamārabhate, tasyātimātreṇa karmaṇoraḥ kṣaṇyate/  
 tasyoraḥ kṣatamupaplavate vāyuḥ/  
 sa tatrāvasthitaḥ śleṣmāṇamuraḥstham-&upasaṃgṛhya pittaṃ ca dūṣayan
                        viharatyūrdhvamadhistiryak ca/  
 tasya yo 'aṃśaḥ śarīrasandhīnāviśati tenāsya jṛmbhā 'aṅgamardo
                        jvaraścopajāyate, yastvāmāśayamabhyupaiti tena rogā bhavanti urasyā
                        &arocakaśca, yaḥ kaṇṭhamabhiprapadyate kaṇṭhastenoddhvaṃsyate
                        svaraścāvasīdati, yaḥ prāṇavahāni srotāṃsyanveti tena śvāsaḥ pratiśyāyaśca
                        jāyate, yaḥ śirasyavatiṣṭhate śirastenopahanyate; tataḥ kṣaṇanāccaivoraso
                        viṣamagatitvācca vāyoḥ kaṇṭhasya coddhvaṃsanāt kāsaḥ satatamasya saṃjāyate,
                        sa kāsaprasaṅgādurasi kṣate śoṇitaṃ ṣṭhīvati, śoṇitāgamanāccāsya
                        daurbalyamupajāyate; evamete sāhasaprabhavāḥ sāhasikamupadravāḥ spṛśanti/  
 tataḥ sa upaśoṣaṇairetairupadravairupadrutaḥ śanaiḥ śanairupaśuṣyati/  
 tasmāt puruṣo matimān balamātmanaḥ samīkṣya tadanurūpāṇi karmāṇyārabheta
                        kartuṃ; balasamādhānaṃ hi śarīraṃ, śarīramūlaśca puruṣa iti//  
 Ca.2.6.5  bhavati cātra--- sāhasaṃ varjayet
                        karma rakṣañjīvitamātmanaḥ/  
 jīvan hi puruṣastviṣṭaṃ karmaṇaḥ phalamaśnute//  
 Ca.2.6.6  saṃdhāraṇaṃ śoṣasyāyatanamiti
                        yaduktaṃ tadanuvyākhyāsyāmaḥ---yadā puruṣo rājasamīpe bhartuḥ samīpe vā
                        gurorvā pādamūle dyūtasabhamanyaṃ vā satāṃ samājaṃ strīmadhyaṃ vā
                        samanupraviśya yānairvā 'apyuccāvacair-&abhiyān bhayāt
                        prasaṅgāddhrīmattvāddhṛṇitvādvā niruṇaddhyāgatān vātamūtrapurīṣavegān
                        &tadā tasya saṃdhāraṇādvāyuḥ prakopamāpadyate, sa prakupitaḥ
                        pittaśleṣmāṇau samudīryordhvamadhastiryak ca viharati; tataścāṃśaviśeṣeṇa
                        pūrvavaccharīrāvayavaviśeṣaṃ praviśya śūlamupajanayati, bhinatti
                        purīṣamucchoṣayati vā, pārśve cātirujati, aṃsāvavamṛdgāti,
                        kaṇṭhamuraścāvadhamati, śiraścopahanti, kāsaṃ śvāsaṃ jvaraṃ svarabhedaṃ
                        pratiśyāyaṃ copajanayati; tataḥ sa upaśoṣaśairetairupadravairupadrutaḥ
                        śanaiḥ śanairupaśuṣyati/  
 tasmāt puruṣo matimānātmanaḥ śārīreṣveva yogakṣemakareṣu prayateta viśeṣeṇa;
                        śarīraṃ hyasya mūlaṃ, śarīramūlaśca puruṣo bhavati//  
 Ca.2.6.7  bhavati cātra--- 
 
 sarvamanyat parityajya śarīramanupālayet/  
 tadabhāve hi bhāvānāṃ sarvābhāvaḥ śarīriṇām//  
 
 
 Ca.2.7-1  kṣayaḥ śoṣasyāyatanamiti yaduktaṃ
                        tadanuvyākhyāsyāmaḥ---yadā puruṣo 'atimātraṃ śokacintāparigatahṛdayo bhavati,
                        īrṣyotkaṇṭhābhayakrodhādibhirvā samāviśyate, kṛśo vā san rūkṣānnapānasevī
                        bhavati, durblaprakṛtiranāhāro 'alpāhāro vā bhavati, tadā tasya hṛdayasthāyī
                        rasaḥ kṣayamupaiti; sa tasyopakṣayācchoṣaṃ prāpnoti, apratīkārāccānubadhyate
                        yakṣmaṇā yathopadekṣyamāṇarūpeṇa; 
 
 Ca.2.6.8  yadā vā
                        puruṣo 'atiharṣādatiprasaktabhāvaḥ strīṣvatiprasaṅgamārabhate,
                        tasyātimātraprasaṅgādretaḥ kṣayameti/  
 kṣayamapi copagacchati retasi yadi manaḥ strībhyo naivāsya nivartate, tasya
                        cātipraṇītasaṅkalpasya maithunamāpadyamānasya na śukraṃ
                        pravartate 'atimātropakṣīṇaretastvāt, tathā 'asya
                        vāyurvyāyacchamānaśarīrasyaiva dhamanīranupraviśya śoṇitavāhinīstābhyaḥ
                        śoṇitaṃ pracyāvayati, tacchukrakṣayādasya punaḥ śukramārgeṇa śoṇitaṃ
                        pravartate vātānusṛtaliṅgam/  
 athāsya śukrakṣayācchoṇitapravartanācca sandhayaḥ śithilībhavanti,
                        raukṣyamupajāyate, bhūyaḥ śarīraṃ &daurbalyamāviśati, vāyuḥ
                        prakopamāpadyate; sa prakupito &vaśikaṃ śarīramanusarpannudīrya
                        śleṣmapitte pariśoṣayati māṃsaśoṇite, pracyāvayati śleṣmapitte, saṃrujati
                        pārśve, &avamṛdgātyaṃsau, kaṇṭhamuddhvaṃsati, śiraḥ śleṣmāṇamupatkleśya
                        pratipūrayati śleṣmaṇā, sandhīṃśca prapīḍayan karotyaṅgamardamarocakāvipākau
                        ca, pittaśleṣmotkleśāt pratilomagatvācca vāyurjvaraṃ kāsaṃ śvāsaṃ
                        svarabhedaṃ pratiśyāyaṃ copajanayati; sa kāsaprasaṅgādurasi kṣate śoṇitaṃ
                        ṣṭhīvati, śoṇitagamanāccāsya daurbalyamupajāyate, tataḥ sa
                        upaśoṣaṇairetairupadravairupadrutaḥ śanaiḥ śanairupaśuṣyati/  
 tasmāt puruṣo matimānātmanaḥ śarīramanurakṣañchukramanurakṣet/  
 parā hyeṣā phalanirvṛttirāhārasyeti//  
 Ca.2.6.9  bhavati cātra---  
 
 śāhārasya paraṃ dhāma śukraṃ tadrakṣyamātmanaḥ/  
 &kṣayo hyasya bahūn rogānmaraṇaṃ vā niyacchati//  
 
 Ca.2.6.10  viṣamāśanaṃ śoṣasyāyatanamiti
                        yaduktaṃ, tadanuvyākhyāsyāmaḥ---yadā puruṣaḥ pānāśanabhakṣyalehyopayogān
                        prakṛtikaraṇasaṃyogarāśideśakālopayogasaṃsthopaśayaviṣamānāsevate, tadā
                        tasya tebhyo vātapittaśleṣmāṇo vaiṣamyamāpadyante; te viṣamāḥ
                        śarīramanusṛtya yadā &srotasāmayanamukhāni prativāryāvatiṣṭhante tadā
                        janturyadyadāhārajātamāharati tattadasya mūtrapurīṣamevopajāyate bhūyiṣṭhaṃ
                        nānyastathā śarīradhātuḥ; sa purīṣopaṣṭambhādvartayati, tasmācchuṣyato
                        viśeṣaṇa purīṣamanurakṣyaṃ tathā 'anyeṣāmatikṛśadurbalānāṃ;
                        tasyānāpyāyamānasya viṣamāśanopacitā doṣāḥ pṛthak pṛthagupadravaiyuñjanto
                        bhūyaḥ śarīramupaśoṣayanti/  
 tatra vātaḥ śūlamaṅgamardaṃ kaṇṭhoddhvaṃsanaṃ pārśvasaṃrujanamaṃsāvamardaṃ
                        svarabhedaṃ pratiśyāyaṃ copajanayati; pittaṃ jvaramatīsāramantardāhaṃ ca;
                        śleṣmā tu pratiśyāyaṃ śiraso gurutvamarocakaṃ kāsaṃ ca, sa
                        kāsaprasaṅgādurasi kṣate śoṇitaṃ niṣṭhīvati, śoṇitagamanāccāsya
                        daurbalyamupajāyate/  
 evamete viṣamāśanopacitāstrayo doṣā rājayakṣmāṇamabhivirvartayanti/  
 sa tairupaśoṣaṇairupadravairupadrutaḥ śanaiḥ śanaiḥ śuṣyati/  
 tasmāt puruṣo matimām
                        prakṛtikaraṇasaṃyogarāśideśakālopayogasaṃsthopaśayādaviṣamamāhāramāharet//  
 Ca.2.6.11  bhavati cātra--- 
 
 hitāśī syānmitāśī syātkālabhojī jitendriyaḥ/  
 paśyan rogān bahūn kaṣṭān buddhimān viṣamāśanāt//  
 
 Ca.2.6.12  etaiścaturbhiḥ
                        śoṣasyāyatanairupasevitairvātapittaśleṣmāṇaḥ prakopamāpadyate/  
 te prakupitā nānāvidhairupadravaiḥ śarīramupaśoṣayanti/  
 taṃ sarvarogāṇāṃ kaṣṭatamatvādrājayakṣmāṇamācakṣate bhiṣajaḥ; yasmādvā
                        pūrvamāsīdbhagavataḥ somasyoḍurājasya tasmādrājayakṣmeti//  
 Ca.2.6.13  tasyemāni pūrvarūpāṇi bhavanti;
                        tadyathā---pratiśyāyaḥ, kṣavathurabhīkṣṇaṃ, śleṣmaprasekaḥ, mukhamādhuryam,
                        anannābhilāṣaḥ, annakāle cāyāsaḥ, doṣadarśanamadoṣeṣvalpadoṣeṣu vā bhāveṣu
                        pātrodakānnasūpāpūpopadaṃśapariveśakeṣu, bhuktavataścāsya hṛllāsaḥ,
                        tathollekhanamapyāhārasyāntarāntarā, mukhasya pādayośca &śophaḥ,
                        pāṇyoścāvekṣaṇamatyartham, akṣṇoḥ śvetāvabhāsatā cātimātraṃ, bāhvośca
                        pramāṇajijñāsā, strīkāmatā, nirghṛṇitvaṃ, bībhatsadarśanatā cāsya kāye,
                        svapne cābhīkṣṇaṃ darśanamanudakānāmudakasthānānāṃ śūnyānāṃ ca
                        grāmanagaranigamajanapadānāṃ śuṣkadagdhabhagnānāṃ ca vanānāṃ
                        kṛkalāsamayūravānaraśukasarpakākolūkādibhiḥ saṃsparśanamadhirohaṇaṃ yānaṃ vā
                        &śvoṣṭrakharavarāhaiḥ keśāsthibhasmatuṣāṅgārarāśīnāṃ cādhirohaṇamiti
                        (&śoṣapūrvarūpāṇi bhavanti)//  
 Ca.2.6.14  ata ūrdhvamekādaśarūpāṇi tasya
                        bhavanti; tadyathā---śirasaḥ paripūrṇatvaṃ, kāsaḥ, śvāsaḥ, svarabhedaḥ,
                        śleṣmaṇaśchardanaṃ, śoṇitaṣṭhīvanaṃ, pārśvasaṃrojanam, aṃsāvamardaḥ, jvaraḥ,
                        atīsāraḥ, arocakaśceti//  
 Ca.2.6.15
                         &tatrāparikṣīṇabalamāṃsaśoṇito balavānajātāriṣṭaḥ sarvairapi
                        śoṣaliṅgairupadrutaḥ sādhyo jñeyaḥ/  
 balavānupacito hi sahatvādvyādhyauṣadhabalasya kāmaṃ subahuliṅgo 'apyalpaliṅga
                        eva mantavyaḥ//  
 Ca.2.6.16  durbalaṃ
                        tvatikṣīṇabalamāṃsaśoṇitamalpaliṅgamajātāriṣṭamapi bahuliṅgaṃ jātāriṣṭaṃ ca
                        vidyāt, asahatvāhvyādhyauṣadhabalasya; taṃ parivarjayet, kṣaṇenaiva hi
                        prādurbhavantyariṣṭāni, animittaścāriṣṭaprādurbhāva iti//  
 Ca.2.6.17  tatra ślokaḥ---  
 
 samutthānaṃ ca liṅgaṃ ca yaḥ śoṣasyāvabudhyate/  
 pūrvarūpaṃ ca tattvena sa rājñaḥ kartumarhati//  
 
 ityagniveśakṛte tantre carakapratisaṃskṛte nidānasthāne śoṣanidānaṃ
                        nāma ṣaṣṭho 'adhyāyaḥ//6// 
 
 
                    saptamo 'adhyāyaḥ/
                     Ca.2.7.1 athāta unmādanidānaṃ vyākhyāsyāmaḥ//  
 Ca.2.7.2 iti ha smāha bhagavānātreyaḥ//  
 Ca.2.7.3 iha khalu pañconmādā bhavanti;
                        tadyathā---vātapittakaphasannipātāgantunimittāḥ//  
 Ca.2.7.4 tatra doṣanimittāścatvāraḥ
                        puruṣāṇāmevaṃvidhānāṃ kṣipramabhinirvartante;
                        tadyathā---bhīrūṇāmupakliṣṭasattvānāmutsannadoṣāṇāṃ
                        samalavikṛtopahitānyanucitānyāhārajātāni
                        vaiṣamyayuktenopayogavidhinopayuñjānānāṃ tantraprayogamapi
                        viṣamamācaratāmanyāśca śarīraceṣṭā viṣamāḥ samācaratāmatyupakṣīṇadehānāṃ
                        vyādhivegasamudbhramitānāmupahatamanasāṃ vā
                        kāmakrodhalobhaharṣabhayamohāyāsaśokacintodvegādibhirbhūyo 'abhighātābhyāhatānāṃ
                        vā manasyupahate buddhau ca pracalitāyāmābhyudīrṇā doṣāḥ prakupitā
                        hṛdayamupasṛtya manovahāni srotāṃsyāvṛtya janayantyunmādam//  
 Ca.2.7.5 unmādaṃ
                        punarmanobuddhisaṃjñājñānasmṛtibhaktiśīla-ceṣṭācāravibhramaṃ vidyāt//  
 Ca.2.7.6 tasyemāni pūrvarūpāṇi;
                        tadyathā---śirasaḥ śūnyatā, cakṣuṣorākulatā, svanaḥ karṇayoḥ,
                        ucchvāsasyādhikyam, āsyasaṃsravaṇam, anannābhilāṣārocakāvipākāḥ, hṛdgrahaḥ,
                        dhyānāyāsasaṃmohodvegāścāsthāne, satataṃ lomaharṣaḥ, jvaraścābhīkṣṇaṃ,
                        unmattacittatvam, udarditvam, arditākṛtikaraṇaṃ ca vyādheḥ, svapne
                        cābhīkṣṇaṃ darśanaṃ bhrāntacalitānavasthitānāṃ rūpāṇāmapraśastānāṃ ca
                        tilapīḍakacakrādhirohaṇaṃ vātakuṇḍalikābhiśconmathanaṃ nimajjanaṃ ca
                        kaluṣāṇāmambhasāmāvarte cakṣuṣoścāpasarpaṇamiti (doṣanimittānāmunmādānāṃ
                        pūrvarūpāṇi bhavanti)//  
 Ca.2.7.7,(1) tato 'anantaramevamunmādābhinirvṛttireva/
                        tatredamunmādaviśeṣavijñānaṃ bhavati; tadyathā---parisaraṇamajasram,
                        akṣibhruvauṣṭhāsahanvagrahastapādāṅgavikṣepaṇamakasmāt, satatamaniyatānāṃ ca
                        girāmutsargaḥ, phenāgamanamāsyāt, abhīkṣṇaṃ
                        smitahasitanṛtyagītavāditrasaṃprayogāścāsthāne,
                        vīṇāvaṃśaśaṅkhaśamyātālaśabdānukaraṇamasāmnā, yānamayānaiḥ,
                        alaṅkaraṇamanalaṅkārikairdravyaiḥ, lobhaścābhyavahāryeṣvalabdheṣu, labdheṣu
                        cāvamānastīvramātsaryaṃ ca, kārśyaṃ, pāruṣyam, utpiṇḍitāruṇākṣatā,
                        vātopaśayaviparyāsādanupaśayatā ca; iti vātonmādaliṅgāni bhavanti;  
 Ca.2.7.7,(2) amarṣaḥ, krodhaḥ,
                        saṃrambhaścāsthāne, śastraloṣṭrakaśākāṣṭhamuṣṭibhirabhihananaṃ sveṣāṃ
                        pareṣāṃ vā, abhidravaṇaṃ, pracchāyaśītodakānnābhilāṣaḥ, saṃtāpaścātivelaṃ,
                        tāmraharitahāridrasaṃrabdhākṣatā, pittopaśayaviparyāsādanupaśayatā ca; iti
                        pittonmādaliṅgāni bhavanti;  
 Ca.2.7.7,(3) sthānamekadeśe, tūṣṇīṃbhāvaḥ,
                        alpaśaścaṅkramaṇaṃ, lālāśiṅghāṇakasravaṇam, anannābhilāṣaḥ, rahaskāmatā,
                        bībhatsatvaṃ, śaucadveṣaḥ, svapnanityatā, śvayathurānane,
                        śuklastimitamalopadigdhākṣatvaṃ, śleṣmopaśayaviparyāsādanupaśayatā ca; iti
                        śleṣonmādaliṅgāni bhavanti;  
 Ca.2.7.7 tridoṣaliṅgasannipāte tu
                        sānnipātikaṃ vidyāt; tamasādhyamācakṣate kuśalāḥ//  
 Ca.2.7.8 sādhyānāṃ tu trayāṇāṃ sādhanāni ---
                        snehasvedavamanavirecanāsthāpanānuvāsanopaśamananastaḥkarmadhūmadhūpanāñjanāvapīḍapradhamanābhyaṅgapradehapariṣekānulepanavadhabandhanāvarodhanavitrāsanavismāpanavismāraṇāpatarpaṇaṭsirāvyadhanāni,
                        bhojanavidhānaṃ ca yathāsvaṃ yuktyā, yaccānyadapi
                        kiṃcinnidānaviparītamauṣadhaṃ kāryaṃ tadapi syāditi//  
 Ca.2.7.9 bhavati cātra---  
 unmādān doṣajān sādhyān sādhayedbhiṣaguttamaḥ/ 
 anena vidhiyuktena karmaṇā yat prakīrtitam// 
 
 
 Ca.2.7.10 yastu doṣanimittebhyaḥ
                        samutthānapūrvarūpaliṅgavedanopaśayaviśeṣasamanvito
                        bhavatyunmādastamāgantukamācakṣate/ kecit punaḥ pūrvakṛtaṃ
                        karmāpraśastamicchanti tasya nimittam/ tasya ca hetuḥ prajñāparādha eveti
                        bhagavān punarvasurātreyaḥ/ prajñāparādhāddhyayaṃ
                        devarṣitṛgandharvayakṣarākṣasapiśācaguruvṛddhasiddhācāryapūjyānavamatyāhitānyācarati,
                        anyadvā kiṃcidevaṃvidhaṃ karmāpraśastamārabhate; tamātmanā hatamupaghnanto
                        devādayaḥ kurvantyunmattam//  
 Ca.2.7.11 tatra
                        devādiprakopanimittenāgantukonmādena puraskṛtasyemāni pūrvarūpāṇi bhavanti;
                        tadyathā---devagobrāhmaṇatapasvināṃ hiṃsārucitvaṃ, kopanatvaṃ,
                        nṛśaṃsābhiprāyatā, aratiḥ, ojovarṇacchāyābalavapuṣāmupataptiḥ, svapne ca
                        devādibhirabhibhartsanaṃ pravartanaṃ ceti;
                        tato 'anantaramunmādābhinirvṛttiḥ//  
 Ca.2.7.12 tatrāyamunmādakarāṇāṃ
                        bhūtānāmunmādayiṣyatāmārambhaviśeṣo bhavati; tadyathā---avalokayanto devā
                        janayantyunmādaṃ, guruvṛddhasiddhamaharṣayo 'abhiśapantaḥ, pitaro
                        darśayantaḥ, spṛśanto gandharvāḥ, samāviśanto yakṣāḥ,
                        rākṣasāstvātmagandhamāghrāpayantaḥ, piśācāḥ punarāruhya vāhayantaḥ//  
 Ca.2.7.13 tasyemāni rūpāṇi bhavanti;
                        tadyathā---atyātmabalavīryapauruṣaparākramagrahaṇadhāraṇasmaraṇajñānavacanavijñānāni,
                        aniyataśconmādakālaḥ//  
 Ca.2.7.14 unmādayiṣyatāmapi khalu
                        devarṣipitṛgandharvayakṣarākṣasapiśācānāṃ guruvṛddhasiddhānāṃ vā
                        eṣvantareṣvabhigamanīyāḥ puruṣā bhavanti; tadyathā---pāpasya karmaṇaḥ
                        samārambhe, pūrvakṛtasya vā karmaṇaḥ pariṇāmakāle, ekasya vā śūnyagṛhavāse
                        catuṣpathādhiṣṭhāne vā, sandhyāvelāyāmaprayatabhāve vā parvasandhiṣu vā
                        mithunībhāve, rajasvalābhigamane vā, viguṇe
                        vā 'adhyayanabalimaṅgalahomaprayoge, niyamavratabrahmacaryabhaṅge vā,
                        mahāhave vā, deśakulapuravināśe vā, mahāgrahopagamane vā, striyā vā
                        prajananakāle, vividhabhūtāśubhāśucisparśane vā, vamanavirecanarudhirasrāve,
                        aśuceraprayatasya vā caityadevāyatanābhigamane vā,
                        māṃsamadhutilaguḍamadyocchiṣṭe vā, digvāsasi vā, niśi
                        nagaranigamacatuṣpathopavanaśmaśānāghātanābhigamane vā,
                        dvijagurusurayatipūjyābhidharṣaṇe vā, dharmākhyānavyatikrame vā, anyasya vā
                        karmaṇo 'apraśastasyārambhe, ityabhighātakālā vyākhyātā bhavanti//  
 Ca.2.7.15 trividhaṃ tu khalūnmādakarāṇāṃ
                        bhūtānāmunmādane prayojanaṃ bhavati; tadyathā---hiṃsā, ratiḥ, abhyarcanaṃ
                        ceti/ teṣāṃ taṃ prayojanaviśeṣamunmattācāraviśeṣalakṣaṇairvidyāt/ tatra
                        hiṃsārthinonmādyamāno 'agniṃ praviśati, apsu nimajjati, sthalācchvabhre vā
                        patati, śastrakaśākāṣṭhaloṣṭamuṣṭibhirhantyātmānam, anyacca
                        prāṇavadhārthamārabhate kiñcit, tamasādhyaṃ vidyāt; sādhyau
                        punardvāvitarau//  
 Ca.2.7.16 tayoḥ
                        sādhanāni---mantrauṣadhimaṇimaṅgalabalyupahārahomaniyamavrataprāyaścittopavāsasvastyayanapraṇipātagamanādīni//  
 Ca.2.7.17 evamete pañconmādā vyākhyātā
                        bhavanti//  
 Ca.2.7.18 te tu khalu nujāgantuviśeṣeṇa
                        sādhyāsādhyaviśeṣeṇa ca pravibhajyamānāḥ pañca santo dvāveva bhavataḥ/ tau
                        ca parasparamanubadhnītaḥ kadācidyathoktahetusaṃsargāt/ tayoḥ saṃsṛṣṭameva
                        pūrvarūpaṃ bhavati, saṃsṛṣṭameva ca liṅgam/ tatrāsādhyasaṃyogaṃ
                        sādhyāsādhyasaṃyogaṃ cāsādhyaṃ vidyāt, sādhyaṃ tu sādhyasaṃyogam/ tasya
                        sādhanaṃ sādhanasaṃyogameva vidyāditi//  
 Ca.2.7.19 bhavanti cātra---  
 naiva devā na gandharvā na piśācā na rākṣasāḥ/ 
 na cānye svayamakliṣṭamupakliśnanti mānavam// 
 
 
 
 Ca.2.7.20 
 
 ye tvenamanuvartante kliśyamānaṃ svakarmaṇā/ 
  na sa taddhetukaḥ kleśo na hyasti kṛtakṛtyatā// 
 
 
 
 Ca.2.7.21 
 
 prajñāparādhāt saṃbhūte vyādhau karmaja ātmanaḥ/ 
 nābhiśaṃsedbudho devānna pitYnnāpi rākṣasān// 
 
 
 
 Ca.2.7.22 
 
 ātmānameva manyeta kartāraṃ sukhaduḥkhayoḥ/ 
 tasmācchreyaskaraṃ mārgaṃ pratipadyeta no traset// 
 
 
 
 Ca.2.7.23 
 
 devādīnāmapacitirhitānāṃ copasevanam/ 
  te ca tebhyo virodhaśca sarvamāyattamātmani//  
 
 
 Ca.2.7.24 tatra ślokaḥ---  
 saṃkhyā nimittaṃ prāgrūpaṃ lakṣaṇaṃ sādhyatā na ca/ 
 unmādānāṃ nidāne 'asmin kriyāsūtraṃ ca bhāṣitam// 
 
 ityagniveśakṛte tantre carakapratisaṃskṛte nidānasthāne unmādanidānaṃ
                        nāma saptamo 'adhyāyaḥ//7// 
 
 
                    aṣṭamo 'adhyāyaḥ/
                     Ca.2.8.1  athāto 'apasmāranidānaṃ
                        vyākhyāsyāmaḥ//  
 Ca.2.8.2  iti ha smāha bhagavānātreyaḥ//  
 Ca.2.8.3  iha khalu catvāro 'apasmārā bhavanti
                        vātapittakaphasannipātanimittāḥ//  
 Ca.2.8.4  ta evaṃvidhānāṃ prāṇabhṛtāṃ
                        kṣipramabhinirvartante;
                        tadyatā---rajastamobhyāmupahatacetasāmudbhrāntaviṣamabahudoṣāṇāṃ
                        samalavikṛtopahitānyaśucīnyabhyavahārajātāni
                        vaiṣamyayuktenopayogavidhinopayuñjānānāṃ tantraprayogamapi ca
                        viṣamamācaratāmanyāśca śarīraceṣṭā viṣamāḥ samācaratām-&atyupakṣayādvā
                        doṣāḥ prakupitārajastamobhyāmupahatacetasāmantarātmanaḥ śreṣṭhatamamāyatanaṃ
                        &hṛdayamupasṛtyopari tiṣṭhante, tathendriyāyatanāni ca/  
 tatra cāvasthitāḥ santo yadā hṛdayamindriyāyatanāni ceritāḥ
                        kāmakrodhabhayalobhamohaharṣaśokacintodvegādibhiḥ sahasā 'abhipūrayanti, tadā
                        janturapasmarati//  
 Ca.2.8.5  apasmāraṃ punaḥ
                        smṛtibuddhisattvasaṃplavādbībhatsaceṣṭamāvasthikaṃ tamaḥpraveśamācakṣate//  
 Ca.2.8.6  tasyemāni pūrvarūpāṇi bhavanti;
                        tadyathā---bhrūvyudāsaḥ satatamakṣṇorvaikṛtamaśabdaśravaṇaṃ
                        lālāsiṅghāṇaprasravaṇamanannābhilaṣaṇamarocakāvipākau hṛdayagrahaḥ
                        kukṣerāṭopo daurbalyamasthibhedo 'aṅgamardo mohastamaso darśanaṃ mūrcchā
                        bhramaścābhīkṣṇaṃ svapne ca madanartanavyadhanavyathanavepanapatanādīnīti//  
 Ca.2.8.7
                         tato 'anantaramapasmārābhinirvṛttireva//  
 
 Ca.2.8.8-1  tatredamapasmāraviśeṣavijñānaṃ
                        bhavati; tadyathā---abhīkṣṇamapasmarantaṃ, &kṣaṇena saṃjñāṃ
                        pratilabhamānam, utpiṇḍitākṣam, asāmnā vilapantam, udvamantaṃ phenam,
                        atīvādhmātagrīvam, āviddhaśiraskaṃ, viṣamavinatāṅgulim,
                        anavasthitapāṇipādam, aruṇaparuṣaśyāvanakhanayanavadanatvacam,
                        anavasthitacapalaparuṣarūkṣarūpadarśinaṃ, vātalānupaśayaṃ, viparītopaśayaṃ
                        ca &vātenāpasmarantaṃ vidyāt//  
 Ca.2.8.8-2  abhīkṣṇamapasmarantaṃ,
                        &kṣaṇena saṃjñāṃ pratilabhamānam, avakūjantam, āsphālayantaṃ bhūmiṃ,
                        haritahāridratāmranakhanayanavadanatvacaṃ,
                        rudhirokṣitograbhairavādīptaruṣitarūpadarśinaṃ, pittalānupaśayaṃ,
                        viparītopaśayaṃ ca pittenāpasmarantaṃ vidyāt//  
 Ca.2.8.8-3  cirādapasmarantaṃ, cirācca
                        saṃjñāṃ pratilabhamānaṃ, patantam, anativikṛtaceṣṭaṃ, lālāmudvamantaṃ,
                        śuklanakhanayanavadanatvacaṃ, śuklagurusnigdharūpadarśinaṃ,
                        śleṣmalānupaśayaṃ, viparītopaśayaṃ ca śleṣmaṇā 'apasmarantaṃ vidyāt//  
 Ca.2.8.8-4  samavetasarvaliṅgamapasmāraṃ
                        sānnipātikaṃ vidyāt, tamasādhyamācakṣate// 
 Ca.2.8.8  iti catvāro 'apasmārā vyākhyātāḥ//  
 
 Ca.2.8.9  teṣāmāganturanubandho bhavatyeva
                        kadācit, tamuttarakālabhupadekṣyāmaḥ/tasya viśeṣavijñānaṃ
                        yathoktaliṅgairliṅgādhikyamadoṣaliṅgānurūpaṃ ca kiñcit//  
 Ca.2.8.10  hitānyapasmāribhyastīkṣṇāni
                        saṃśodhanānyupaśamanāni ca yathāsvaṃ, mantrādīni cāgantusaṃyoge//  
 Ca.2.8.11  tasmin hi dakṣādhvaradhvaṃse
                        dehināṃ nānādikṣu
                        vidravatāmabhidraṛvaṇataraṇadhāvanaplavanalaṅghanādyairdehavikṣobhaṇaiḥ purā
                        gulmotpattirabhūt, haviṣprāśāt pramehakuṣṭhānāṃ, bhayatrāsaśokairunmādānāṃ,
                        vividhabhūtāśucisaṃsparśādapasmārāṇāṃ, jvarastu khalu
                        &maheśvaralalāṭaprabhavaḥ, tatsaṃtāpādraktapittam, ativyavāyāt
                        punarnakṣatrarājasya rājayakṣmeti//  
 Ca.2.8.12  bhavanti cātra---  
 
 apasmāro hi vātena pittena ca kaphena ca/  
 caturthaḥ sannipātena pratyākhyeyastathāvidhaḥ//  
 
 
 Ca.2.8.13  sādhyāṃstu bhiṣajaḥ prājñāḥ
                            sādhyanti samāhitāḥ/  
 tīkṣṇaiḥ saṃśodhanaiścaiva yathāsvaṃ śamanairapi//  
 
 
 Ca.2.8.14  yadā doṣanimittasya
                            bhavatyāganturanvayaḥ/  
 tadā sādhāraṇaṃ karma pravadanti bhiṣagvidaḥ//  
 
 
 Ca.2.8.15  sarvarogaviśeṣajñaḥ
                            sarvauṣadhaviśāradaḥ/  
 bhiṣak sarvāmayān hanti na ca mohaṃ &nigacchati//  
 
 
 Ca.2.8.16  ityetadakhilenoktaṃ
                            nidānasthānamuttamam/  
 nidānārthakaro rogo rogasyāpyupalabhyate//  
 
 
 Ca.2.8.17
                             tadyathā---jvarasaṃtāpādraktapittamudīryate/  
 raktapittājjvarastābhyāṃ &śoṣaścāpyupajāyate//  
 
 
 Ca.2.8.18  plīhābhivṛddhyā jaṭharaṃ
                            jaṭharācchotha eva ca/  
 arśobhyo jaṭharaṃ duḥkhaṃ gulmaścāpyupajāyate//  
 
 
 Ca.2.8.19  pratiśyāyādbhavet kāsaḥ kāsāt
                            saṃjāyate kṣayaḥ/  
 kṣayo rogasya hetutve śoṣasyāpyupalabhyate//  
 
 
 Ca.2.8.20  te pūrvaṃ kevalā rogāḥ
                            paścāddhetvarthakāriṇaṃ/  
 ubhayārthakarā &dṛṣṭāstathaivaikārthakāriṇaḥ//  
 
 
 Ca.2.8.21  kaściddhi rogo rogasya
                            heturbhūtvā praśāmyati/  
 na praśāmyati cāpyanyo &hetvarthaṃ kurute 'api ca//  
 
 
 Ca.2.8.22  evaṃ kṛcchratamā nYṇāṃ
                            dṛśyante vyādhisaṅkarāḥ/  
 prayogāpariśuddhatvāttathā cānyonyasaṃbhavāt//  
 
 
 Ca.2.8.23  prayogaḥ śamayedvyādhiṃ
                            yo 'ayamanyamudīrayet/  
 nāsau viśuddhaḥ, śuddhastu śamayedyo na kopayet//  
 
 
 Ca.2.8.24  eko heturanekasya
                            tathaikasyaika eva hi/  
 vyādherekasya cāneko bahūnāṃ bahavo 'api ca//  
 
 
 Ca.2.8.25  jvarabhramapralāpādyā
                            dṛśyante rūkṣahetujāḥ/  
 rūkṣeṇaikena cāpyeko jvara evopajāyate//  
 
 
 Ca.2.8.26  hetubhirbahubhiścaiko jvaro
                            rūkṣādibhirbhavet/  
 rūkṣādibhirjvarādyāśca vyādhayaḥ saṃbhavanti hi//  
 
 
 Ca.2.8.27  liṅgaṃ caikamanekasya
                            &tathaivaikasya lakṣyate/  
 bahūnyekasya ca vyādherbahūnāṃ &syurbahūni ca//  
 
 
 Ca.2.8.28  viṣamārambhamūlānāṃ
                            liṅgamekaṃ jvaro mataḥ/  
 jvarasyaikasya cāpyekaḥ saṃtāpo liṅgamucyate//  
 
 
 Ca.2.8.29  viṣamārambhamūlaiśca jvara
                            eko nirucyate/  
 liṅgairetairjvaraśvāsahikkādyāḥ santi cāmayāḥ//  
 
 
 Ca.2.8.30  ekā śāntiranekasya
                            &tathaivaikasya lakṣyate/  
 vyādherekasya cānekā bahūnāṃ bahvya eva ca//  
 
 
 Ca.2.8.31  śāntirāmāśayotthānāṃ
                            vyādhīnāṃ laṅghanakriyā/  
 jvarasyaikasya cāpyekā śāntirlaṅghanamucyate//  
 
 
 Ca.2.8.32  tathā laghvaśanādyāśca
                            jvarasyaikasya śāntayaḥ/  
 etāścaiva jvaraśvāsahikkādīnāṃ praśāntayaḥ//  
 
 
 Ca.2.8.33  sukhasādhyaḥ sukhopāyaḥ
                            kālenālpena sādhyate/  
 sādhyate kṛcchrasādhyastu yatnena mahatā cirāt//  
 
 
 Ca.2.8.34  yāti nāśeṣatāṃ vyādhirasādhyo
                            yāpyasaṃjñītaḥ/  
 paro 'asādhyaḥ kriyāḥ sarvāḥ pratyākhyeyo 'ativartate//  
 
 
 Ca.2.8.35  nāsādhyaḥ sādhyatāṃ yāti
                            sādhyo yāti tvasādhyatām/  
 pādāpacārāddaivādvā yānti bhāvāntaraṃ gadāḥ//  
 
 
 Ca.2.8.36  vṛddhisthānakṣayāvasthāṃ
                            &rogāṇāmupalakṣayet/  
 susūkṣmāmapi ca prājño dehāgnibalacetasām//  
 
 
 Ca.2.8.37  vyādhyavasthāviśeṣān hi
                            jñātvā jñātvā vicakṣaṇaḥ/  
 tasyāṃ tasyāmavasthāyāṃ &catuḥśreyaḥ prapadyate//  
 
 
 Ca.2.8.38  prāyastiryaggatā doṣāḥ
                            kleśayantyāturāṃściram/  
 &teṣu na tvarayā kuryāddehāgnibalavit kriyām//  
 
 
 Ca.2.8.39  prayogaiḥ kṣapayedvā tān
                            sukhaṃ vā koṣṭhamānayet/  
 jñātvā koṣṭhaprapannāṃstān &yathāsannaṃ haredbudhaḥ//  
 
 
 Ca.2.8.40  jñānārthaṃ yāni coktāni
                            vyādhiliṅgāni saṃgrahe/  
 vyādhayaste tadātve tu liṅgānīṣṭāni nāmayāḥ//  
 
 
 Ca.2.8.41  vikāraḥ prakṛtiścaiva dvayaṃ
                            sarvaṃ samāsataḥ/  
 taddhetuvaśagaṃ hetorabhāvānnānuvartate//  
 
 Ca.2.8.42  tatra ślokāḥ--- 
 
 hetavaḥ pūrvarūpāṇi rūpāṇyupaśayastathā/  
 saṃprāptiḥ pūrvamutpattiḥ sūtramātraṃ cikitsitāt//  
 
 
 Ca.2.8.43  jvarādīnāṃ vikārāṇāmaṣṭānāṃ
                            sādhyatā na ca/  
 pṛthagekaikaśaścoktā hetuliṅgopaśāntayaḥ//  
 
 
 Ca.2.8.44  hetuparyāyanāmāni vyādhīnāṃ
                            lakṣaṇasya ca/  
 nidānasthānametāvat saṃgraheṇopadiśyate//  
 
 ityagniveśakṛte tantre carakapratisaṃskṛte nidānasthāne apasmāranidānaṃ
                        nāmāṣṭamo 'adhyāyaḥ/ 
 
 nidānasthānaṃ samāptam/ 
 
 
                vimānasthānam/
                 
                    prathamo 'adhyāyaḥ/
                     Ca.3.1.1  athāto rasavimānaṃ vyākhyāsyāmaḥ//  
 Ca.3.1.2  iti ha smāha bhagavānātreyaḥ//  
 Ca.3.1.3  iha khalu vyādhīnāṃ
                        nimittapūrvarūparūpopaśayasaṃkhyāprādhānyavidhivikalpabalakālaviśeṣānanupraviśyānantaraṃ&
                        &doṣabheṣajadeśakālabalaśarīrasārāhārasātmyasattvaprakṛtivayasāṃ mānama 
 b 
 v 
 ahitamanasā yathāvajjñeyaṃ bhavati bhiṣajā,
                        &doṣādimānajñānāyattatvāt kriyāyāḥ/  
 na hyamānajño &doṣādīnāṃ bhiṣag vyādhinigrahasamartho bhavati/  
 tasmāddoṣādimānajñānārthaṃ& vimānasthānamupadekṣyāmo 'agniveśa//  
 Ca.3.1.4  tatrādau
                        rasadravyadoṣavikāraprabhāvān vakṣyāmaḥ/  
 rasāstāvat ṣaṭ --- madhurāmlalavaṇakaṭutiktakaṣāyāḥ/  
 te samyagupayujyamānāḥ śarīraṃ yāpayanti, mithyopayujyamānāstu khalu
                        doṣaprakopāyopakalpante//  
 Ca.3.1.5  doṣāḥ punastrayo
                        vātapittaśleṣmāṇaḥ/  
 te prakṛtibhūtāḥ śarīropakārakā& bhavanti, vikṛtimāpannāstu khalu
                        nānāvidhairvikāraiḥ śarīramupatāpayanti//  
 Ca.3.1.6  tatra doṣamekaikaṃ trayastrayo rasā
                        janayanti, trayastrayaścopaśamayanti/  
 tadyathā --- kaṭutiktakaṣāyā vātaṃ janayanti, madhurāmlalavaṇāstvenaṃ
                        śamayanti; kaṭvamlalavaṇāḥ pittaṃ janayanti,
                        madhuratiktakaṣāyāstvenacchamayanti; madhurāmlalavaṇāḥ śleṣmāṇaṃ janayanti,
                        kaṭutiktakaṣāyāstvenaṃ śamayanti//  
 Ca.3.1.7  rasadoṣasannipāte tu ye rasā
                        yairdoṣaiḥ samānaguṇāḥ samānaguṇabhūyiṣṭhā vā bhavanti te
                        tānabhivardhayanti, viparītaguṇā viparītaguṇabhūyiṣṭhā vā
                        śamayantyabhyasyamānā iti/  
 etadvyavasthāhetoḥ ṣaṭtvamupadiśyate rasānāṃ paraspareṇāsaṃsṛṣṭānāṃ, tritvaṃ
                        ca doṣāṇām//  
 Ca.3.1.8  saṃsargavikalpavistaro
                        hyeṣāmaparisaṃkhyeyo bhavati, vikalpabhedāparisaṃkhyeyatvāt//  
 Ca.3.1.9  tatra khalvanekaraseṣu&
                        dravyeṣvanekadoṣātmakeṣu ca vikāreṣu rasadoṣaprabhāvamekaikaśyenābhisamīkṣya
                        tato dravyavikārayoḥ prabhāvatattvaṃ vyavasyet//  
 Ca.3.1.10  na tvevaṃ khalu sarvatra/  
 na hi vikṛtiviṣamasamavetānāṃ nānātmakānāṃ paraspareṇa
                        &copahatānāmanyaiśca vikalpanairvikalpitānāmavayavaprabhāvānumānenaiva
                        samudāyaprabhāvatattvamadhyavasātuṃ śakyam//  
 Ca.3.1.11  tathāyukte hi samudaye
                        samudāyaprabhāvatattvamevamevopalabhya tato dravyavikāraprabhāvatattvaṃ
                        vyavasyet//  
 Ca.3.1.12  tasmādrasaprabhāvataśca
                        dravyaprabhāvataśca doṣaprabhāvataśca vikāraprabhāvataśca
                        tattvamupadekṣyāmaḥ//  
 Ca.3.1.13  tatraiṣa rasaprabhāva upadiṣṭo
                        bhavati/ dravyaprabhāvaṃ punarupadekṣyāmaḥ/  
 tailasarpirmadhūni vātapittaśleṣmapraśamanārthāni& dravyāṇi bhavanti//  
 Ca.3.1.14  tatra tailaṃ
                        snehauṣṇyagauravopapannatvādvātaṃ jayati& satatamabhyasyamānaṃ; vāto hi
                        raukṣyaśaityalāghavopapanno viruddhaguṇo bhavati, viruddhaguṇasannipāte hi
                        bhūyasā 'alpamavajīyate, tasmāttailaṃ vātaṃ jayati satatamabhyasyamānam/
                        sarpiḥ khalvevameva pittaṃ jayati, mādhuryācchaityānmandatvācca&; pittaṃ
                        hyamadhuramuṣṇaṃ tīkṣṇaṃ ca/  
 madhu ca śleṣmāṇaṃ jayati, raukṣyāttaikṣṇyāt kaṣāyatvācca; śleṣmā hi snigdho
                        mando madhuraśca&/  
 yaccānyadapi kiñciddravyamevaṃ vātapittakaphebhyo guṇato viparītaṃ
                        syāttaccaitāñjayatyabhyasyamānam//  
 Ca.3.1.15  atha khalu trīṇi dravyāṇi
                        nātyupayuñjītādhikamanyebhyo dravyebhyaḥ; tadyathā --- pippalī, kṣāraḥ,
                        lavaṇamiti//  
 Ca.3.1.16  pippalyo hi kaṭukāḥ satyo
                        madhuravipākā gurvyo nātyarthaṃ snigdhoṣṇāḥ prakledinyo bheṣajābhimatāśca
                        tāḥ& sadyaḥ; śubhāśubhakāriṇyo bhavanti; āpātabhadrāḥ,
                        prayogasamasādguṇyāt; doṣasañcayānubandhāḥ; --- satatamupayujyamānā hi
                        guruprakleditvācchleṣmāṇamutkleśayanti, auṣṇyāt pittaṃ, na ca
                        vātapraśamanāyopakalpante 'alpasnehoṣṇabhāvāt; yogavāhinyastu khalu bhavanti;
                        tasmāt pippalīrnātyupayuñjīta//  
 Ca.3.1.17  kṣāraḥ
                        punarauṣṇyataikṣṇyalāghavopapannaḥ kledayatyādau paścādviśoṣayati&, sa
                        pacanadahanabhedanārthamupayujyate; so 'atiprayujyamānaḥ
                        keśākṣihṛdayapuṃstvopaghātakaraḥ saṃpadyate/  
 ye hyenaṃ grāmanagaranigamajanapadāḥ satatamupayuñjate ta
                        āndhyaṣāṇḍhyakhālityapālityabhājo hṛdayāpakartinaśca bhavanti, tadyathā ---
                        prācyāścīnāśca; tasmāt kṣāraṃ nātyupayuñjīta//  
 Ca.3.1.18  lavaṇaṃ
                        punarauṣṇyataikṣṇyopapannam, anatiguru, anatisnigdham, upakledi,
                        visraṃsanasamartham, annadravyarucikaram, āpātabhadraṃ prayogasamasādguṇyāt,
                        doṣasaṃcayānubandhaṃ, tadrocanapācanopakledanavisraṃsanārthamupayujyate/  
 tadrocanapācanopakledanavisraṃsanārthamupayujyate/  
 tadatyarthamupayujyamānaṃ glāniśaithilyadaurbalyābhinirvṛttikaraṃ śarīrasya
                        bhavati/  
 ye hyenadgrāmanagaranigamajanapadāḥ satatamupayuñjate, te bhūyiṣṭhaṃ
                        glāsnavaḥ śithilamāṃsaśoṇitā aparikleśasahāśca bhavanti/  
 tadyathā --- bāhlīkasaurāṣṭrikasaindhavasauvīrakāḥ; te hi payasā 'api saha
                        lavaṇamaśnanti/  
 ye 'apīha bhūmeratyūṣarā deśāsteṣvoṣadhivīrudvanaspativānaspatyā na
                        jāyante 'alpatejaso vā bhavanti lavaṇopahatatvāt/  
 tasmāllavaṇaṃ nātyupayuñjīta/  
 ye hyatilavaṇasātmyāḥ puruṣāsteṣāmapi khālityapālityāni valayaścākāle
                        bhavanti//  
 Ca.3.1.19  tasmātteṣāṃ tatsātmyataḥ
                        krameṇāpagamanaṃ śreyaḥ/  
 sātmyamapi hi krameṇopanivartyamānamadoṣamalpadoṣaṃ vā bhavati//  
 Ca.3.1.20  sātmyaṃ nāma tad
                        yadātmanyupaśete; sātmyārtho hyupaśayārthaḥ/  
 tattrividhaṃ pravarāvaramadhyavibhāgena; saptavidhaṃ tu rasaikaikatvena
                        sarvarasopayogācca/tatra sarvarasaṃ pravaram, avaramekarasaṃ, madhyaṃ tu
                        pravarāvaramadhyastham/  
 tatrāvaramadhyābhyāṃ sātmyābhyāṃ krameṇaiva pravaramupapādayet sātmyam/  
 sarvarasamapi ca sātmyamupapannaḥ& prakṛtyādyupayoktraṣṭamāni
                        sarvāṇyāhāravidhiviśeṣāyatanānyabhisamīkṣya hitamevānurudhyeta//  
 Ca.3.1.21  tatra
                        khalvimānyaṣṭāvāhāravidhiviśeṣāyatanāni bhavanti; tadyathā ---
                        prakṛtikaraṇasaṃyogarāśideśakālopayogasaṃsthopayoktraṣṭamāni (bhavanti)//  
 Ca.3.1.22-1  tatra prakṛtirucyate svabhāvo
                        yaḥ, sa punarāhārauṣadhadravyāṇāṃ svābhāviko gurvādiguṇayogaḥ; tadyathā ---
                        māṣamudgayoḥ, śūkaraiṇayośca//  
 Ca.3.1.22-2  karaṇaṃ punaḥ svābhāvikānāṃ
                        dravyāṇāmabhisaṃskāraḥ/  
 saṃskāro hi guṇāntarādhānamucyate/  
 te guṇāstoyāgnisannikarṣaśaucamanthanadeśakālavāsanabhāvanādibhiḥ&
                        kālaprakarṣabhājanādibhiścādhīyante//  
 Ca.3.1.22-3  saṃyogaḥ punardvayorbahūnāṃ
                        vā dravyāṇāṃ saṃhatībhāvaḥ, sa viśeṣamārabhate, yaṃ punarnaikaikaśo
                        dravyāṇyārabhante; tadyathā --- madhusarpiṣoḥ, madhumatsyapayasāṃ ca
                        saṃyogaḥ//  
 Ca.3.1.22-4  rāśistu sarvagrahaparigrahau
                        mātrāmātraphalaviniścayārthaḥ/  
 tatra sarvasyāhārasya pramāṇagrahaṇamekapiṇḍena sarvagrahaḥ, parigrahaḥ punaḥ
                        pramāṇagrahaṇamekaikaśyenāhāradravyāṇām/  
 sarvasya hi grahaḥ sarvagrahaḥ, sarvataśca grahaḥ parigraha ucyate//  
 Ca.3.1.22-5  deśaḥ punaḥ sthānaṃ; sa
                        dravyāṇāmutpattipracārau deśasātmyaṃ cācaṣṭe//  
 Ca.3.1.22-6  kālo hi
                        nityagaścāvasthikaśca; tatrāvasthikovikāramapekṣate, nityagastu
                        ṛtusātmyāpekṣaḥ//  
 Ca.3.1.22-7  upayogasaṃsthā
                        tūpayoganiyamaḥ; sa jīrṇalakṣaṇāpekṣaḥ//  
 Ca.3.1.22  upayoktā
                        punaryastamāhāramupayuṅkte, yadāyattamokasātmyam/  
 ityaṣṭāvāhāravidhiviśeṣāyatanāni vyākhyātāni bhavanti//  
 Ca.3.1.23  eṣāṃ viśeṣāḥ śubhāśubhaphalāḥ
                        parasparopakārakā bhavanti; tān bubhutseta, buddhvā ca hitepsureva syāt;
                        naca mohāt pramādādvā priyamahitamasukhodarkamupasevyamāhārajātamanyadvā
                        kiṃcit//  
 Ca.3.1.24
                         tatredamāhāravidhividhānamarogāṇāmāturāṇāṃ cāpi keṣāṃcit kāle
                        prakṛtyaiva hitatamaṃ bhuñjānānāṃ bhavati uṣṇaṃ, snigdhaṃ, mātrāvat, jīrṇe
                        vīryāviruddham, iṣṭe deśe, iṣṭasarvopakaraṇaṃ, nātidrutaṃ, nātivilambitam,
                        ajalpan, ahasan, tanmanā bhuñjīta, ātmānamabhisamīkṣya samyak//  
 
 Ca.3.1.25-1  tasya sādguṇyamupadekṣyāmaḥ
                        --- uṣṇamaśnīyāt; uṣṇaṃ hi bhujyamānaṃ svadate, bhuktaṃ
                        cāgnimaudaryamudīrayati, kṣipraṃ jarāṃ gacchati, vātamanulomayati, śleṣmāṇaṃ
                        ca parihrāsayati&; tasmāduṣṇamaśnīyāt//  
 Ca.3.1.25-2  snigdhamaśnīyāt; snigdhaṃ hi
                        bhujyamānaṃ svadate, bhuktaṃ cānudīrṇamagnimudīrayati&, kṣipraṃ jarāṃ
                        gacchati, vātamanulomayati, śarīramupacinoti, dṛḍhīkarotīndriyāṇi,
                        balābhivṛddhimupajanayati, varṇaprasādaṃ cābhinirvartayati; tasmāt
                        snigdhamaśnīyāt//  
 Ca.3.1.25-3  mātrāvadaśnīyāt; mātrāvaddhi
                        bhuktaṃ vātapittakaphānapīḍayadāyureva vivardhayati kevalaṃ, sukhaṃ
                        gudamanuparyeti, na coṣmāṇamupahanti, avyathaṃ ca paripākameti;
                        tasmānmātrāvadaśnīyāt//  
 Ca.3.1.25-4  jīrṇe 'aśnīyāt; ajīrṇe hi
                        bhuñjānasyābhyavahṛtamāhārajātaṃ pūrvasyāhārasya
                        rasamapariṇatamuttareṇāhārarasenopasṛjat sarvān doṣān prakopayatyāśu, jīrṇe
                        tu bhuñjānasya svasthānastheṣu doṣeṣvagnau codīrṇe jātāyāṃ ca bubhukṣāyāṃ
                        vivṛteṣu ca srotasāṃ mukheṣu viśuddhe codgāre hṛdaye viśuddhe vātānulomye
                        visṛṣṭeṣu ca vātamūtrapurīṣavegeṣvabhyavahṛtamāhārajātaṃ
                        sarvaśarīradhātūnapradūṣayadāyurevābhivardhayati kevalaṃ;
                        tasmājjīrṇe 'aśnīyāt//  
 Ca.3.1.25-5  vīryāviruddhamaśnīyāt;
                        aviruddhavīryamaśnan hi viruddhavīryāhārajairvikārairnopasṛjyate;
                        tasmādvīryāviruddhamaśnīyāt//  
 Ca.3.1.25-6  iṣṭe deśe iṣṭasarvopakaraṇaṃ
                        cāśnīyāt; iṣṭe hi deśe bhuñjāno
                        nāniṣṭadeśajairmanovighātakarairbhāvairmanovighātaṃ prāpnoti, tathaiveṣṭaiḥ
                        sarvopakaraṇaiḥ; tasmādiṣṭe deśe tatheṣṭasarvopakaraṇaṃ cāśnīyāt//  
 Ca.3.1.25-7  nātidrutamaśnīyāt; atidrutaṃ
                        hi bhuñjānasyotsnehanamavasādanaṃ bhojanasyāpratiṣṭhānaṃ ca,
                        bhojyadoṣasādgaṇyopalabdhiśca na niyatā; tasmānnātidrutamaśnīyāt//  
 Ca.3.1.25-8  nātivilambitamaśnīyāt;
                        ativilambitaṃ hi bhuñjāno na tṛptimadhigacchati, bahu bhuṅkte,
                        śītībhavatyāhārajātaṃ, &viṣamaṃ ca pacyate;
                        tasmānnātivilambitamaśnīyāt//  
 Ca.3.1.25-9  ajalpannahasan tanmanā
                        bhuñjīta; jalpato hasato 'anyamanaso vā bhuñjānasya ta eva hi doṣā bhavanti,
                        ya evātidrutamaśnataḥ; tasmādajalpannahasaṃstanmanā bhuñjīta//  
 
 Ca.3.1.25  ātmānamabhisamīkṣya bhuñjīta
                        samyak; idaṃ mamopaśete idaṃ nopaśeta ityevaṃ viditaṃ hyasyātmana
                        ātmasātmyaṃ bhavati; tasmādātmānamabhisamīkṣya bhuñjīta samyagiti//  
 Ca.3.1.26  bhavati cātra  
 
 rasān dravyāṇi doṣāṃśca vikārāṃśca prabhāvataḥ/  
 veda yo deśakālau ca śarīraṃ ca &sa no bhiṣak//  
 
 Ca.3.1.27  tatra ślokau  
 
 vimānārtho rasadravyadoṣarogāḥ prabhāvataḥ/  
 dravyāṇi nātisevyāni trividhaṃ sātmyameva ca//  
 
 
 Ca.3.1.28  āhārāyatanānyaṣṭau
                            bhojyasādguṇyameva ca/  
 vimāne rasasaṃkhyāte sarvametat prakāśitam//  
 
 ityagniveśakṛte tantre carakapratisaṃskṛte vimānasthāne rasavimānaṃ
                        nāma prathamo 'adhyāyaḥ//1// 
 
 
                    dvitīyo 'adhyāyaḥ/
                     Ca.3.2.1  athātastrividhakukṣīyaṃ vimānaṃ
                        vyākhyāsyāmaḥ//  
 Ca.3.2.2  iti ha smāha bhagavānātreyaḥ//  
 Ca.3.2.3  trividhaṃ kukṣau
                        sthāpayedavakāśāṃśamāhārasyāhāramupayuñjānaḥ; tadyathā --- ekamavakāśāṃśaṃ
                        mūrtānāmāhāravikārāṇām, ekaṃ dravāṇām, ekaṃ punarvātapittaśleṣmaṇām;
                        etāvatīṃ hyāhāramātrāmupayuñjāno nāmātrāhārajaṃ kiṃcidaśubhaṃ prāpnoti//  
 Ca.3.2.4  na ca kevalaṃ
                        mātrāvattvādevāhārasya kṛtsnamāhāraphalasauṣṭhavamavāptuṃ śakyaṃ,
                        prakṛtyādīnāmaṣṭānāmāhāravidhiviśeṣāyatanānāṃ pravibhaktaphalatvāt//  
 Ca.3.2.5  tatrāyaṃ tāvadāhārarāśimadhikṛtya
                        mātrāmātrāphalaviniścayārthaḥ/  
 etāvāneva hyāhārarāśividhivikalpo yāvanmātrāvattvamamātrāvattvaṃ ca//  
 Ca.3.2.6  tatra mātrāvattvaṃ pūrvamuddiṣṭaṃ
                        kukṣyaṃśavibhāgena, tadbhūyo vistareṇānuvyākhyāsyāmaḥ/  
 tadyathā --- kukṣeraprapīḍanamāhāreṇa, hṛdayasyānavarodhaḥ,
                        pārśvayoravipāṭanam, anatigauravamudarasya, prīṇanamindriyāṇāṃ,
                        kṣutpipāsoparamaḥ, sthānāsanaśayanagamanocchvāsapraśvāsahāsyasaṃkathāsu
                        sukhānuvṛttiḥ, sāyaṃ prātaśca sukhena pariṇamanaṃ&,
                        balavarṇopacayakaratvaṃ ca; iti mātrāvato lakṣaṇamāhārasya bhavati//  
 Ca.3.2.7  amātrāvattvaṃ
                        punardvividhamācakṣate --- hīnam, adhikaṃ ca/  
 tatra hīnamātramāhārarāśiṃ
                        balavarṇopacayakṣayakaramatṛptikaramudāvartakaramanāyuṣyavṛṣyamanaujasyaṃ
                        śarīramanobuddhīndriyopaghātakaraṃ sāravidhamanamalakṣmyāvahamaśīteśca
                        vātavikāraṇāmāyatanamācakṣate, atimātraṃ punaḥ sarvadoṣaprakopaṇamicchanti
                        kuśalāḥ/  
 yo hi mūrtānāmāhārajātānāṃ sauhityaṃ gatvā dravaistṛptimāpadyate
                        bhūyastasyāmāśayagatā
                        vātapittaśleṣmāṇo 'abhyavahāreṇatimātreṇātiprapīḍyamānāḥ sarve yugapat
                        prakopamāpadyante, te prakupitāstamevāhārarāśimapariṇatamāviśya
                        kukṣyekadeśamannāśritā& viṣṭambhayantaḥ sahasā vā 'apyuttarādharābhyāṃ
                        mārgābhyāṃ pracyāvayantaḥ pṛthak pṛthagmān
                        vikārānabhinirvartayantyatimātrabhoktuḥ/  
 tatra vātaḥ
                        śūlānāhāṅgamardamukhaśoṣamūrcchābhramāgnivaiṣamyapārśvapṛṣṭhakaṭigrahasirākuñcanastambhanāni
                        karoti, pittaṃ punarjvarātīsārāntardāhatṛṣṇāmadabhramapralapanāni, śleṣmā tu
                        chardyarocakāvipākaśītajvarālasyagātragauravāṇi//  
 Ca.3.2.8  na ca khalu
                        kevalamatimātramevāhārarāśimāmapradoṣakaramicchanti&, api tu khalu
                        gururūkṣaśītaśuṣkadviṣṭaviṣṭambhividāhyaśuciviruddhānāmakāle
                        cānnapānānāmupasevanaṃ,
                        kāmakrodhalobhamoherṣyāhrīśokamānodvegabhayopataptamanasā vā
                        yadannapānamupayujyate, tadapyāmāmeva pradūṣayati//  
 Ca.3.2.9  bhavati cātra  
 
 mātrayā 'apyabhyavahṛtaṃ pathyaṃ cānnaṃ na jīryati/  
 cintāśokabhayakrodhaduḥkhaśayyāprajāgaraiḥ//  
 
 Ca.3.2.10  taṃ dvividhamāmapradoṣamācakṣate
                        bhiṣajaḥ --- visūcikām, alasakaṃ ca//  
 Ca.3.2.11  tatra visūcikāmūrdhvaṃ cādhaśca
                        pravṛttāmadoṣāṃ yathoktarūpāṃ vidyāt//  
 Ca.3.2.12  alasakamupadekṣyāmaḥ ---
                        durbalasyālpāgnerbahuśleṣmaṇo vātamūtrapurīṣavegavidhāriṇaḥ
                        sthiragurubahurūkṣaśītaśuṣkānnasevinastadannapānamanilaprapīḍitaṃ śleṣmaṇā
                        ca vibaddhamārgamatimātrapralīnamalasatvānna bahirmukhībhavati,
                        tataśchardyatīsāravarjyānyāmapradoṣaliṅgānyabhidarśayatyatimātrāṇi/  
 atimātrapraduṣṭāśca doṣāḥ praduṣṭāmabaddhamārgāstiryaggacchantaḥ kadācideva
                        kevalamasya śarīraṃ daṇḍavat stambhayanti, &tatastaṃ
                        daṇḍālasakamasādhyaṃ bruvate/  
 viruddhādhyaśanājīrṇāśanaśīlinaḥ punarāmadoṣamāmaviṣamityācakṣate&
                        bhiṣajaḥ, viṣasadṛśaliṅgatvāt; tat paramasādhyam,
                        āśukāritvādviruddhopakramatvācceti//  
 Ca.3.2.13  tatra sādhyamāmaṃ
                        praduṣṭamalasībhūtamullekhayedādau pāyayitvā salavaṇamuṣṇaṃ vāri, tataḥ
                        svedanavartipraṇidhānābhyāmupācaredupavāsayeccainam/  
 visūcikāyāṃ tu laṅghanamevāgre viriktavaccānupūrvī/  
 āmapradoṣeṣu tvannakāle jīrṇāhāraṃ punardoṣāvaliptāmāśayaṃ
                        stimitagurukoṣṭhamanannābhilāṣiṇamabhisamīkṣya
                        pāyayeddoṣaśeṣapācanārthamauṣadhamagnisaṃdhukṣaṇārthaṃ ca,
                        natvevājīeṇāśanam; āmapradoṣadurbalo hyagnirna
                        yugapaddoṣamauṣadhamāhārajātaṃ ca śaktaḥ paktum/  
 api cāmapradoṣāhārauṣadhavibhramo 'atibalatvāduparatakāyāgniṃ&
                        sahasaivāturamabalamatipātayet/  
 āmapradoṣajānāṃ punarivikārāṇāmapatarpaṇenaivoparamo bhavati, sati
                        tvanubandhe kṛtāpatarpaṇānāṃ vyādhīnāṃ nigrahe
                        nimittaviparītamapāsyauṣadhamātaṅkaviparītamevāvacārayedyathāsvam/  
 sarvavikārāṇāmapi ca nigrahe hetuvyādhiviparītamauṣadhamicchanti kuśalāḥ,
                        tadarthakāri vā/  
 &vimuktāmapradoṣasya punaḥ paripakvadoṣasya dīpte
                        cāgnāvabhyaṅgāsthāpanānuvāsanaṃ vidhivat snehapānaṃ ca yuktyā prayojyaṃ
                        prasamīkṣya
                        doṣabheṣajadeśakālabalaśarīrāhārasātmyasattvaprakṛtivayasāmavasthāntarāṇi
                        vikārāṃśca samyagiti//  
 Ca.3.2.14  bhavati cātra 
 
 āhāravidhyāyatanāni cāṣṭau samyak parīkṣyātmahitaṃ vidadhyāt/  
 anyaśca yaḥ kaścidihāsti mārgo hitopayogeṣu bhajeta taṃ ca//  
 
 
 Ca.3.2.15  aśitaṃ khāditaṃ pītaṃ līḍhaṃ
                            ca kva vipacyate/  
 etattvāṃ dhīra pṛcchāmastanna ācakṣva buddhiman//  
 
 
 Ca.3.2.16  ityagniveśapramukhaiḥ śiṣyaiḥ
                            pṛṣṭaḥ punarvasuḥ/  
 ācacakṣe tatastebhyo yatrāhāro vipacyate//  
 
 
 Ca.3.2.17  nābhistanāntaraṃ
                            jantorāmāśaya iti smṛtaḥ/  
 aśitaṃ khāditaṃ pītaṃ līḍhaṃ cātra vipacyate//  
 
 
 Ca.3.2.18  āmāśayagataḥ pākamāhāraḥ
                            prāpya kevalam/  
 pakvaḥ sarvāśayaṃ paścāddhamanībhiḥ prapadyate//  
 
 Ca.3.2.19  tatra ślokaḥ 
 
 tasya mātrāvato liṅgaṃ phalaṃ coktaṃ yathāyatham/  
 amātrasya tathā liṅgaṃ phalaṃ coktaṃ vibhāgaśaḥ//  
 
 ityagniveśakṛte tantre carakapratisaṃskṛte vimānasthāne
                        trividhakukṣīyavimānaṃ nāma dvitīyo 'adhyāyaḥ//2// 
 
 
                    tṛtīyo 'adhyāyaḥ/
                     Ca.3.3.1  athāto janapadoddhvaṃsanīyaṃ
                        vimānaṃ vyākhyāsyāmaḥ//  
 Ca.3.3.2  iti ha smāha bhagavānātreyaḥ//  
 Ca.3.3.3  janapadamaṇḍale pañcālakṣetre
                        dvijātivarādhyuṣite kāmpilyarājadhānyāṃ bhagavān
                        punarvasurātreyo 'antevāsigaṇaparivṛtaḥ paścime gharmamāse gaṅgātīre
                        vanavicāramanuvicarañchiṣyamagniveśamabravīt//  
 Ca.3.3.4  dṛśyante hi khalu saumya
                        nakṣatragrahagaṇacandrasūryānilānalānāṃ diśāṃ
                        &cāprakṛtibhūtānāmṛtuvaikārikā bhāvāḥ, acirādito bhūrapi ca na
                        yathāvadrasavīryavipākaprabhāvamoṣadhīnāṃ pratividhāsyati,
                        tadviyogāccātaṅkaprāyatā niyatā/  
 tasmāt prāguddhvaṃsāt prāk ca bhūmervirasībhāvāduddharadhvaṃ saumya
                        bhaiṣajyāni yāvannopahatarasavīryavipākaprabhāvāṇi bhavanti/  
 vayaṃ caiṣāṃ rasavīryavipākaprabhāvānupayokṣyāmahe ye cāsmānanukāṅkṣanti,
                        yāṃśca vayamanukāṅkṣāmaḥ/  
 na hi samyaguddhṛteṣu saumya bhaiṣajyeṣu samyagvihiteṣu samyak cāvacāriteṣu
                        janapadoddhvaṃsakarāṇāṃ vikārāṇāṃ kiṃcit pratīkāragauravaṃ bhavati//  
 Ca.3.3.5  evaṃvādinaṃ
                        bhagavantamātreyamagniveśa uvāca---uddhṛtāni khalu bhagavan! bhaiṣajyāni,
                        samyagvihitāni, *samyagavacāritāni ca; api tu khalu
                        janapadoddhvaṃsanamekenaiva vyādhinā
                        yugapadasamānaprakṛtyāhāradehabalasātmyasattvavayasāṃ manuṣyāṇāṃ
                        kasmādbhavatīti//  
 Ca.3.3.6  tamuvāca
                        bhagavānātreyaḥ---evamasāmānyāvatāmapyebhiragniveśa!
                        prakṛtyādibhirbhāvairmanuṣyāṇāṃ ye 'anyebhāvāḥ sāmānyāstadvaiguṇyāt
                        samānakālāḥ samānaliṅgāśca vyādhayo 'abhinirvartamānā
                        janapadamuddhvaṃsayanti/  
 te tu khalvime bhāvāḥ sāmānyā janapadeṣu bhavanti; tadyathā---vāyuḥ, udakaṃ,
                        deśaḥ, kāla iti//  
 
 Ca.3.3.7-1  tatra
                        vātamevaṃvidhamanārogyakaraṃ vidyāt;
                        tadyathā---yathartuviṣamamatistimitamaticalamatiparuṣamatiśītamatyuṣṇamatirūkṣamatybhiṣyandinamatibhairavārāvamatipratihataparasparagatimatikuṇḍalinamasātmyagandhabāṣpasikatāpāṃśudhūmopahatamiti;  
 Ca.3.3.7-2  udakaṃ tu
                        khalvatyarthavikṛtagandhavarṇarasasparśaṃ
                        kledabahulamapakrāntajalacaravihaṅgam-*upakṣīṇajaleśayamaprītikaramapagataguṇaṃ
                        vidyāt; 
 Ca.3.3.7-3  deśaṃ punaḥ
                        prakṛtivikṛtavarṇagandharasasparśaṃ kledabahulamupasṛṣṭaṃ
                        sarīsṛpavyālamaśakaśalabhamakṣikāmūṣakolūkaśmāśānikaśakunijambūkādibhistṛṇolūpopavanavantaṃ
                        pratānādibahulamapūrvavadavapatitaśuṣkanaṣṭaśasyaṃ dhūmrapavanaṃ
                        pradhmātapatatrigaṇamudbhrāntavyathitavividhamṛgapakṣisaṅghamutsṛṣṭamaṣṭadharmasatyalajjācāraśīlaguṇajanapadaṃ
                        *śaśvatkṣubhitodīrṇasalilāśayaṃ
                        *pratatolkāpātanirghātabhūmikampamatibhayārāvarūpaṃ
                        rūkṣatāmrāruṇasitābhrajālasaṃvṛtārkacandratārakamabhīkṣṇaṃ
                        sasaṃbhramodvegamiva satrāsaruditamiva satamaskamiva
                        guhyakācaritamivākranditaśabdabahulaṃ cāhitaṃ vidyāt; 
 Ca.3.3.7-4  kālaṃ tu khalu
                        yathartuliṅgādviparītaliṅgamatiliṅgaṃ hīnaliṅgaṃ cāhitaṃ vyavasyet; 
 
 Ca.3.3.7  imānevaṃdoṣayuktāṃścaturo
                        bhāvāñjanapadoddhvaṃsakarān vadanti kuśalāḥ; ato 'anyathābhūtāṃstu
                        hitānācakṣate//  
 Ca.3.3.8  viguṇeṣvapi khalveteṣu
                        janapadoddhvaṃsakareṣu bhāveṣu bheṣajenopapādyamānānāmabhayaṃ bhavati
                        rogebhya iti //  
 Ca.3.3.9  bhavanti cātra--- 
 
 vaiguṇyamupapannānāṃ deśakālānilāmbhasām/  
 garīyastvaṃ viśeṣeṇa hetumat saṃpravakṣyate//  
 
 
 Ca.3.3.10  vātājjalaṃ jalāddeśaṃ deśāt
                            kālaṃ svabhāvataḥ/  
 *vidyādduṣparihāryatvādgarīyastaramarthavit//  
 
 
 Ca.3.3.11  vāyvādiṣu yathoktānāṃ koṣāṇāṃ
                            tu viśeṣavit/  
 pratīkārasya saukarye nidyāllāghavalakṣaṇam//  
 
 
 Ca.3.3.12  caturṣvapi tu duṣṭeṣu
                            kālānteṣu yadā narāḥ/  
 bheṣajenopapādyante na bhavantyāturāstadā//  
 
 
 Ca.3.3.13  yeṣāṃ na mṛtyusāmānyaṃ
                            sāmānyaṃ na ca karmaṇām/  
 karma pañcavidhaṃ teṣāṃ bheṣajaṃ paramucyate//  
 
 
 Ca.3.3.14  rasāyanānāṃ vidhivaccopayogaḥ
                            praśasyate/  
 śasyate dehavṛttiśca bheṣajaiḥ pūrṛvamuddhṛtaiḥ//  
 
 
 Ca.3.3.15  satyaṃ bhūte dayā dānaṃ
                            balayo devatārcanam/  
 sadvṛttasyānuvṛttiśca praśamo guptirātmanaḥ//  
 
 
 Ca.3.3.16  hitaṃ janapadānāṃ ca
                            śivānāmupasevanam/  
 sevanaṃ brahmacaryasya tathaiva brahmacāriṇām//  
 
 
 Ca.3.3.17  saṃkathā dharmaśāstrāṇāṃ
                            maharṣīṇāṃ jitātmanām/  
 dhārmikaiḥ sāttvikairnityaṃ sahāsyā vṛddhasaṃmataiḥ//  
 
 
 Ca.3.3.18  ityetadbheṣajaṃ proktamāyuṣaḥ
                            paripālanam/  
 yeṣāmaniyato mṛtyustasmin kāle sudāruṇe//  
 
 Ca.3.3.19  iti śrutvā janapadoddhvaṃsane
                        kāraṇāni punarapi bhagavantamātreyamagniveśa uvāca---atha khalu bhagavan!
                        kutomūlameṣāṃ vāyvādīnāṃ vaiguṇyamutpadyate? yenopapannā
                        janapadamuddhvaṃsayantīti//  
 Ca.3.3.20  tamuvāca
                        bhagavānātreyaḥ---sarveṣāmapyagniveśa! vāyvādināṃ yadvaiguṇyamutpadyate
                        tasya mūlamadharmaḥ, tanmūlaṃ vā+&asatkarma pūrvakṛtaṃ; tayoryoniḥ
                        prajñāparādha eva/  
 tadyathā---yadā vaideśa-&nagaranigamajanapadapradhānā
                        dharmamutkramyādharmeṇa prajāṃ vartayanti, tadāśritopāśritāḥ paurajanapadā
                        vyavahāropajīvinaśca tamadharmamabhivardhayanti, tataḥ so 'adharmaḥ prasabhaṃ
                        dharmamantardhatte, tataste 'antarhitadharmāṇo devatābhirapi tyajyante; teṣāṃ
                        tathā 'antarhitadharmaṇāmadharmaṇāmadharmapradhānānāmapakrāntadevatānāmṛtavo
                        vyāpadyante; tena nāpo yathākālaṃ devo varṣati na vā varṣati vikṛtaṃ vā
                        varṣati, vātā na samyagabhivānti, kṣitirvyāpadyate, salilānyupaśuṣyanti,
                        auṣadhayaḥ svabhāvaṃ parihāyāpadyante vikṛtiṃ; tata uddhvaṃsante janapadāḥ
                        &spṛśyābhyavahāryadoṣāt//  
 Ca.3.3.21  tathā śastraprabhavasyāpi
                        janapadoddhvaṃsasyādharma eva
                        heturbhavati/ye 'atipravṛddhalobhakrodhamohamānāste
                        durbalānavamatyātmasvajanaparopaghātāya śastreṇa parasparamabhikrāmanti,
                        parān vā 'abhikrāmanti, parairvā 'abhikrāmyante//  
 Ca.3.3.22  rakṣogaṇādibhirvā
                        vividhairbhūtasaṅghaistamadharmamanyadvā 'apyapacārāntaramupalabhyābhihanyante//  
 Ca.3.3.23
                         tathā 'abhiśāpaprabhavasyāpyadharma eva heturbhavati/  
 ye luptadharmāṇo dharmādapetāste
                        guruvṛddhasiddharṣipūjyānavamatyāhitānyācaranti; tatastāḥ prajā
                        gurvādibhirabhiśaptā bhasmatāmupayānti prāgevānekapuruṣakulavināśāya,
                        *niyatapratyayopalambhādaniyatāścāpare//  
 Ca.3.3.24  prāgapi cādharmādṛte
                        nāśubhotpattiranyato 'abhūt/  
 ādikāle hyaditisutasamaujaso 'ativimalavipulaprabhāvāḥ
                        pratyakṣadevadevarṣidharmayajñavidhividhānāḥ śailasārasaṃhatasthiraśarīrāḥ
                        prasannavarṇendriyāḥ
                        pavanasamabalajavaparākramāścārusphico 'abhirūpapramāṇākṛtiprasādopacayavantaḥ
                        satyārjavānṛśaṃsyadānadamaniyamatapaupavāsabrahmacaryavrataparā
                        vyapagatabhayarāgadveṣamohalobhakrodhaśokamānaroganidrātandrāśramaklamālasyaparigrahāśca
                        puruṣā babhūvuramitāyuṣaḥ/  
 teṣām-*udārasattvaguṇakarmaṇāmacintyarasavīryavipākaprabhāvaguṇasamuditāni
                        prādurbabhūvuḥ śasyāni sarvaguṇasamuditatvāt pṛthivyādīnāṃ kṛtayugasyādau/  
 bhraśyati tu kṛtayuge keṣāṃcidatyādānāt sāṃpannikānāṃ sattvānāṃ
                        śarīragauravamāsīt, śarīragauravācchramaḥ, śramādālasyam, ālasyāt saṃcayaḥ,
                        saṃcayāt parigrahaḥ, parigrahāllobhaḥ prādurāsīt kṛte/  
 tatastretāyāṃ lobhādabhidrohaḥ, abhidrohānṛtavacanam, anṛtavacanāt
                        kāmakrodhamānadveṣapāruṣyābhighātabhayatāpaśokacintodvegādayaḥ pravṛttāḥ/  
 tatastretāyāṃ dharmapādo 'antardhānamagamat/  
 tsyāntardhānāt yugavarṣapramāṇasya pādahrāsaḥ, pṛthivyādeśca
                        guṇapādapraṇāśo 'abhūt/  
 tatpraṇāśakṛtaśca śasyānāṃ
                        snehavaimalyarasavīryavipākaprabhāvaguṇapādabhraṃśaḥ/  
 tatastāni prajāśarīrāśi
                        hīyamānaguṇapādairāhāravihārairayathāpūrvamupaṣṭabhyamānānyagnimārutaparītāni
                        prāgvyādhibhirjvarādibhirākrāntāni/ataḥ prāṇino hrāsamavāpurāyuṣaḥ kramaśa
                        iti//  
 Ca.3.3.25  bhavataścātra--- 
 
 yuge yuge dharmapadaḥ krameṇānena hīyate/  
 guṇapādaśca bhūtānāmevaṃ lokaḥ pralīyate//  
 
 
 Ca.3.3.26  saṃvatsaraśate pūrṇe yāti
                            saṃvatsaraḥ kṣayam/  
 dehināmāyuṣaḥ kāle yatra yanmānamiṣyate//  
 
 Ca.3.3.27  iti vikārāṇāṃ
                        prāgutpattiheturukto bhavati//  
 Ca.3.3.28  evaṃvādinaṃ bhagavantamagniveśa
                        uvāca---kinnu khalu bhagavan! niyatakālapramāṇamāyuḥ sarvaṃ na veti//  
 Ca.3.3.29  taṃ bhagavānuvāca--- 
 
 ihāgniveśa! bhūtānāmāyuryuktimapekṣate/  
 daive puruṣakāre ca sthitaṃ hyasya balābalam//  
 
 
 Ca.3.3.30  daivamātmakṛtaṃ vidyāt karma
                            yati paurvadaihikam/  
 smṛtaḥ puruṣakārastu kriyate yadihāparam//  
 
 
 Ca.3.3.31  balābalaviśeṣo 'asthi tayorapi
                            ca karmaṇoḥ/  
 dṛṣṭaṃ hi trividhaṃ karma hīnaṃ madhyamamuttamam//  
 
 
 Ca.3.3.32  tayorudārayoryuktirdīrghasya
                            ca sukhasya ca/  
 niyatasyāyuṣo heturviparītasya cetarā//  
 
 
 Ca.3.3.33  madhyamā madhyamasyeṣṭā
                            kāraṇaṃ śṛṇu cāparam/  
 daivaṃ puruṣakāreṇa durbalaṃ hyupahanyate//  
 
 
 Ca.3.3.34  daivena cetarat karma
                            viśiṣṭenopahanyate/  
 dṛṣṭvā yadeke manyante niyataṃ mānamāyuṣaḥ//  
 
 
 Ca.3.3.35  karma kiṃcit kvacit kāle
                            vipāke niyataṃ mahat/  
 kiṃcittvakālaniyataṃ pratyayaiḥ pratibodhyate//  
 
 Ca.3.3.36
                         tasmādubhayadṛṣṭatvādekāntagrahaṇamasādhu/  
 nidarśanamapi cātrodāhariṣyāmaḥ---yadi hi niyatakālapramāṇamāyuḥ sarvaṃ syāt,
                        tadā++āyuṣkāmāṇāṃ
                        namantrauṣadhimaṇimaṅgalabalyupahārahomaniyamaprāyaścittopavāsasvastyayanapraṇipātagamanādyāḥ
                        kriyā iṣṭayaśca prayojyeran;
                        nodbhrāntacaṇḍacapalagogajoṣṭrakharaturagamahiṣādayaḥ pavanādayaśca duṣṭāḥ
                        parihāryāḥ syuḥ, na prapātagiriviṣamadurgāmbuvegāḥ, tathā na
                        pramattonmattodbhrāntacaṇḍacapalamohalobhākulamatayaḥ, nārayaḥ, na
                        pravṛddho 'agniḥ, ca vividhaviṣāśrayāḥ sarīsṛporagādayaḥ, na sāhasaṃ,
                        nādeśakālacaryā, na narendraprakopa iti; evamādayo hi bhāvā nābhāvakarāḥ
                        syuḥ, āyuṣaḥ sarvasya niyatakālapramāṇatvāt/  
 na cānabhyastākālamaraṇabhayanivārakāṇāmakālamaraṇabhayamāgacchet prāṇināṃ,
                        vyarthāścārambhakathāprayogabuddhayaḥ syurmaharṣīṇāṃ rasāyanādhikāre,
                        nāpīndro niyatāyuṣaṃ śatruṃ vajreṇābhihanyāt, nāśvināvārtaṃ
                        *bheṣajenopapādayetāṃ, na maharṣayo yatheṣṭamāyustapasā prāpnuyuḥ, na ca
                        viditaveditavyā maharṣayaḥ sasureśāḥ samyak paśyeyurupadeśeyurācareyurvā/  
 api ca sarvacakṣuṣāmetat paraṃ yadaindraṃ *cakṣuḥ, idaṃ cāpyasmākaṃ tena
                        pratyakṣaṃ; yathā---puruṣasahasrāṇāmutthāyotthāya^*āhavaṃ kurvatāmakurvatāṃ
                        cātulyāyuṣṭvaṃ, tathā jātamātrāṇāmapratīkārāt pratīkārācca,
                        aviṣaviṣaprāśināṃ cāpyatulyāyuṣṭvameva, na ca tulyo yogakṣema
                        udapānaghaṭānāṃ citraghaṭānāṃ cotsīdatāṃ; tasmāddhitopacāramūlaṃ jīvitam,
                        ato viparyayānmṛtyuḥ/  
 api ca deśakālātmaguṇaviparītānāṃ karmaṇāmāhāravikārāṇāṃ ca *kramopayogaḥ
                        samyak, tyāgaḥ *sarvasya cātiyogāyogamithyāyogānāṃ, *sarvātiyogasaṃdhāraṇam,
                        asaṃdhāraṇamudīrṇānāṃ ca gatimatāṃ, sāhasānāṃ ca varjanam, ārigyānuvṛtto
                        hetumupalabhāmahe samyagupadiśāmaḥ samyak paśyāmaśceti//  
 Ca.3.3.37  ataḥ paramagniveśa uvāca---evaṃ
                        satyaniyatakālapramāṇāyuṣāṃ bhagavan! kathaṃ
                        kālamṛtyurakālamṛtyurvābhavatīti//  
 Ca.3.3.38  tamuvāca
                        bhagavānātreyaḥ---śrūyatāmagniveśa! yathā yānasamāyukto 'akṣaḥ
                        prakṛtyaivākṣaguṇairupetaḥ sa ca sarvaguṇopapanno vāhyamāno yathākālaṃ
                        svapramāṇakṣayādevāvasānaṃ gacchet, tathā++āyuḥ śarīropagataṃ
                        balavatprakṛtyā yathāvadupacaryamāṇaṃ svapramāṇakṣayādevāvasānaṃ gacchati;
                        sa mṛtyuḥ kāle/  
 yathā ca sa
                        evākṣo 'atibhārādhiṣṭhitatvādviṣamapathādapathādakṣacakrabhaṅgādvāgyavāhakadoṣādaṇimokṣādanupāṅgāt
                        paryasanāccāntarā 'avasānamāpadyate,
                        tathā++āyurapyayathābalamārambhādayathāgnyabhyavaharaṇādviṣamābhyavaharaṇādviṣamaśarīranyāsādatimaithunādasatsaṃśrayādudīrṇavegavinigrahādvidhāryavegāvidhāraṇādbhūtaviṣavāyvagnyupatāpādabhighātādāhārapratīkāravivarjanāccāntarā 'avasānamāpadyate,
                        sa mṛtyurakāle; tathā jvarādīnapyātaṅkānmithyopacaritānakālamṛtyūn paśyāma
                        iti//  
 Ca.3.3.39  athāgniveśaḥ papraccha---kinnu
                        khalu bhagavan! jvaritebhyaḥ pānīyamuṣṇaṃ prayacchanti bhiṣajo bhūyiṣṭhaṃ na
                        tathā śītam, asti ca śītasādhyo 'api dhāturjvarakara iti//  
 Ca.3.3.40  tamuvāca
                        bhagavānātreyaḥ---jvaritasya kāyasamutthānadeśakālānabhisamīkṣya pācanārthaṃ
                        pānīyamuṣṇaṃ prayacchanti bhiṣajaḥ/  
 jvaro hyāmāśayasamutthaḥ, prāyo bheṣajāni cāmāśayasamutthānāṃ vikārāṇāṃ
                        *pācanavamanāpatarpaṇasamarthāni bhavanti; pācanārthaṃ ca pānīyamuṣṇaṃ,
                        tasmādetajjvaritebhyaḥ prayacchanti bhiṣajo bhūyiṣṭham/  
 taddhi teṣāṃ vātamanulomayati, agniṃ codaryamudīrayati, kṣipraṃ jarāṃ
                        gacchati, śleṣmāṇaṃ pariśoṣayati, svalpamapi ca pītaṃ
                        tṛṣṇāpraśamanāyopakalpate; tathāyuktamapi caitannātyarthotsannapitte jvare
                        sadāhabhramapralāpātisāre vā pradeyam, uṣṇena hi dāhabhramapralāpātisārā
                        bhūyo 'abhivardhante, śītena copaśāmyantīti//  
 Ca.3.3.41  bhavati cātra--- 
 
 śītenoṣṇakṛtān rogāñchamayanti bhiṣagvidaḥ/  
 ye tu śītakṛtā rogāsteṣāmuṣṇaṃ bhiṣagjitam//  
 
 Ca.3.3.42  evamitareṣāmapi vyādhīnāṃ
                        vidānaviparītaṃ bheṣajaṃ bhavati; yathā---apatarpaṇanimittānāṃ vyādhīnāṃ
                        nāntareṇa pūraṇamasti śāntiḥ, tathā pūraṇanimittānāṃ vyādhīnāṃ
                        nāntareṇāpatarpaṇam//  
 Ca.3.3.43  apatarpaṇamapi ca
                        trividhaṃ---laṅghanaṃ, laṅghanapācanaṃ, doṣāvasecanaṃ ceti//  
 Ca.3.3.44  tatra laṅghanam-*alpabaladoṣāṇāṃ,
                        laṅghanena hyagnimārutavṛddhyā vātātapaparītamivālpamudakamalpo doṣaḥ
                        praśoṣamāpadyate; *laṅghanapācane tu madhyabaladoṣāṇāṃ, laṅghanapācanābhyāṃ
                        hi sūryasaṃtāpamārutābhyāṃ pāṃśubhasmāvakiraṇairiva cānatibahūdakaṃ
                        madhyabalo doṣaḥ praśoṣamāpadyate; bahudoṣāṇāṃ punardoṣāvasecanameva kāryaṃ,
                        na hyabhinne kedārasetau palvalāpraseko 'asti, tadvaddoṣāvasecanam//  
 Ca.3.3.45  doṣāvasecanamanyadvā bheṣajaṃ
                        prāptakālamapyāturasya naivaṃvidhasya kuryāt/  
 tadyathā---*anapavādapratīkārasyādhanasyāparicārakasya
                        vaidyamāninaścaṇḍasyāsūyakasya
                        tīvrādharmāruceratikṣīṇabalamāṃsaśoṇitasyāsādhyarogopahatasya
                        mumūrṣuliṅgānvitasya ceti/  
 evaṃvidhaṃ hyāturamupacaran bhiṣak pāpīyasā 'ayaśasā yogamṛcchatīti//  
 Ca.3.3.46  bhavati cātra---  
 
 tadātve cānubandhe vā yasya syādaśubhaṃ phalam/  
 karmaṇastanna kartavyametadbuddhimatāṃ matam//  
 
 
 Ca.3.3.47  (alpodakadrumo yastu pravātaḥ
                            pracurātapaḥ/  
 jñeyaḥ sa jāṅgalo deśaḥ svalparogatamo 'api ca//  
 
 
 Ca.3.3.48  pracurodakavṛkṣo yo nivāto
                            durlabhātapaḥ/  
 anūpo bahudoṣaśca, samaḥ sādhāraṇo mataḥ//) 
 
 Ca.3.3.49  tatra ślokāḥ---  
 
 pūrvarūpāṇi sāmānyā hetavaḥ sasvalakṣaṇāḥ/  
 deśoddhvaṃsasya bhaiṣajyaṃ hetūnāṃ mūlameva ca//  
 
 
 Ca.3.3.50  prāgvikārasamutpattirāyuṣaśca
                            kṣayakramaḥ/  
 maraṇaṃ prati bhūtānāṃ kālākālaviniścayaḥ//  
 
 
 Ca.3.3.51  yathā cākālamaraṇaṃ
                            yathāyuktaṃ ca bheṣajam/  
 siddhiṃ yātyauṣadhaṃ yeṣāṃ na kuryādyena hetunā//  
 
 
 Ca.3.3.52  tadātreyo 'agniveśāya nikhilaṃ
                            sarvamuktavān/  
 deśoddhvaṃsanimittīye vimāne munisattamaḥ//  
 
 ityagniveśakṛte tantre carakapratisaṃskṛte vimānasthāne
                        janapadoddhvaṃsanīyavimānaṃ nāma tṛtīyo 'adhyāyaḥ//3// 
 
 
                    caturtho 'adhyāyaḥ/
                     Ca.3.4.1  athātastrividharogaviśeṣavijñānīyaṃ
                        vimānaṃ vyākhyāmaḥ//  
 Ca.3.4.2  iti ha smāha bhagavānātreyaḥ//  
 Ca.3.4.3  trividhaṃ khalu rogaviśeṣavijñānaṃ
                        bhavati; tadyathā---āptopadeśaḥ, pratyakṣam, anumānaṃ ceti//  
 Ca.3.4.4  tatrāptopadeśo nāmāptavacanam/  
 āptā hyavitarkasmṛtivibhāgavido niṣprītyupatāpadarśinaśca/  
 teṣāmevaṃguṇayogādyadvacanaṃ tat pramāṇam/  
 apramāṇaṃ punar-*mattonmattamūrkharaktaduṣṭavacanamiti; pratyakṣaṃ tu khalu
                        tadyat svayamindriyair-*manasā copalabhyate/  
 anumānaṃ khalu tarko yuktyapekṣaḥ//  
 Ca.3.4.5  trividhena khalvanena
                        jñānasamudāyena pūrvaṃ parīkṣya rogaṃ sarvathā
                        *sarvamathottarakālamadhyavasānamadoṣaṃ bhavati, na hi jñānāvayavena kṛtsne
                        jñeye jñānamutpadyate/  
 trividhe tvasmin jñānasamudaye pūrvamāptopadeśājjñānaṃ, tataḥ
                        pratyakṣānumānābhyāṃ parīkṣopapadyate/  
 kiṃ hyanupadiṣṭaṃ pūrvaṃ yattat pratyakṣānumānābhyāṃ parīkṣamāṇo
                        vidyāt/tasmāddvividhā parīkṣā jñānavatāṃ pratyakṣam, anumānaṃ ca; trividhā
                        vā sahopadeśena//  
 Ca.3.4.6  tatredamupadiśanti
                        buddhimantaḥ---rogamekaikamevaṃprakopaṇamevaṃyonimevamutthānamevamātmānamevamadhiṣṭhānamevaṃvedanamevaṃsaṃsthānamevaṃśabdasparśarūparasagandhamevamupadravamevaṃvṛddhisthānakṣayasamanvitamevamudarkamevaṃnāmānamevaṃyogaṃ
                        vidyāt; tasminniyaṃ pratīkārārthā pravṛttirathavā
                        nivṛttirityupadeśājjñāyate//  
 Ca.3.4.7  pratyakṣatastu khalu rogatattvaṃ
                        bubhutsuḥ sarvairindriyaiḥ sarvānindriyārthānāturaśarīragatān parīkṣeta,
                        anyatra rasajñānāt; tadyathā---antrakūjanaṃ, sandhisphuṭanamaṅgulīparvaṇāṃ
                        ca, svaraviśeṣāṃśca, ye cānye 'api keciccharīropagatāḥ śabdāḥ
                        syu(s)tāñchrotreṇa parīkṣeta; *varṇasaṃsthānapramāṇacchāyāḥ,
                        śarīraprakṛtivikārau, cakṣurvaiṣayikāṇi yāni cānyānyanuktāni tāni cakṣuṣā
                        parīkṣeta; rasaṃ tu
                        khalvāturaśarīragatamindriyavaiṣayikamapyanumānādavagacchet, na hyasya
                        pratyakṣeṇa grahaṇamupapadyate, tasmādāturaparipraśnenaivāturamukharasaṃ
                        vidyāt, yūkāpasarpaṇena tvasya śarīravairasyaṃ, makṣikopasarpaṇena
                        śarīramādhuryaṃ, lohitapittasaṃdehe tu kiṃ dhārilohitaṃ lohitapittaṃ veti
                        śvakākabhakṣaṇāddhārilohitamabhakṣaṇāllohitapittamityanumātavyam,
                        evamanyānapyāturaśarīragatān rasānanumimīta; gandhāṃstu khalu
                        sarvaśarīragatānāturasya prakṛtivaikārikān ghrāṇena parīkṣeta; sparśaṃ ca
                        pāṇinā prakṛtivikṛtiyuktam/  
 iti pratyakṣato+*anumānādupadeśataśca parīkṣaṇamuktam//  
 Ca.3.4.8  ime tu *khalvanye 'apyevameva
                        bhūyo 'anumānajñeyā bhavanti bhāvāḥ/  
 tadyathā---agniṃ jaraṇaśaktyā parīkṣeta, balaṃ vyāyāmaśaktyā, śrotrādīni
                        śabdādyarthagrahaṇena, mano 'arthāvyabhicaraṇena, vijñānaṃ vyavasāyena, rajaḥ
                        saṅgena, mohamavijñānena, krodhamabhidroheṇa, śokaṃ dainyena, harṣamāmodena,
                        prītiṃ toṣeṇa, bhayaṃ viṣādena, dharmaviṣādena, *vīryamutthānena,
                        avasthānamavibhrameṇa, śraddhāmabhiprāyeṇa, medhāṃ grahaṇena, saṃjñāṃ
                        nāmagrahaṇena, smṛtiṃ smaraṇena, hriyamapatrapaṇena, śīlamanuśīlanena,
                        dveṣaṃ pratiṣedhena, *upadhimanubandhena, dhṛtimalaulyena, vaśyatāṃ
                        vidheyatayā, vayobhaktisātmyavyādhisamutthānāni
                        kāladeśopaśayavedanāviśeṣeṇa, gūḍhaliṅgaṃ vyādhimupaśayānupaśayābhyāṃ,
                        doṣapramāṇaviśeṣamapacāraviśeṣeṇa, āyuṣaḥ kṣayamariṣṭaiḥ,
                        upasthitaśreyastvaṃ kalyāṇābhiniveśena, amalaṃ sattvamavikāreṇa, grahaṇyāstu
                        mṛdudāruṇatvaṃ svapnadarśanamabhiprāyaṃ *dviṣṭeṣṭasukhaduḥkhāni
                        cāturaparipraśnenaiva vidyāditi//  
 Ca.3.4.9  bhavanti cātra---  
 
 āptataścopadeśena pratyakṣakaraṇena ca/ anumānena ca vyādhīn
                            samyagvidyādvicakṣaṇaḥ//  
 
 
 Ca.3.4.10  sarvathā sarvamālocya
                            yathāsaṃbhavamarthavit/  
 athādhyavasyettattve ca kārye ca tadanantaram//  
 
 
 Ca.3.4.11  kāryatattvaviśeṣajñaḥ
                            pratipattau na muhyati/  
 amūḍhaḥ phalamāpnoti yadamohanimittajam//  
 
 
 Ca.3.4.12  jñānabuddhipradīpena yo
                            nāviśati *tattvavit/  
 āturasyāntarātmānaṃ na sa rogāṃścikitsati//  
 
 Ca.3.4.13  tatra ślokau--- 
 
 sarvarogaviśeṣāṇāṃ trividhaṃ jñānasaṃgraham/  
 yathā copadiśantyāptāḥ pratyakṣaṃ gṛhyate yathā//  
 
 
 Ca.3.4.14  ye yathā cānumānena
                            jñeyāstāṃścāpyudāradhīḥ/  
 bhāvāṃstrirogavijñāne vimāne muniruktavān//  
 
 ityagniveśakṛte tantre carakapratisaṃskṛte vimānasthāne
                        trividharogaviśeṣavijñānīyaṃ vimānaṃ nāma caturtho 'adhyāyaḥ//4// 
 
 
                    pañcamo 'adhyāyaḥ/
                     Ca.3.5.1  athātaḥ srotasāṃ vimānaṃ
                        vyākhyāsyāmaḥ//  
 Ca.3.5.2  iti ha smāha bhagavānātreyaḥ//  
 Ca.3.5.3  yāvantaḥ puruṣe mūrtimanto
                        bhāvaviśeṣāstāvanta evāsmin srotasāṃ prakāraviśeṣāḥ/  
 sarve hi bhāvā puruṣe nāntareṇa srotāṃsyabhinirvartante, kṣayaṃ
                        vā 'apyabhigacchanti/  
 srotāṃsi khalu pariṇāmamāpadyamānānāṃ dhātūnāmabhivāhīni
                        bhavantyayanārthena//  
 Ca.3.5.4  api caike srotasāmeva samudayaṃ
                        puruṣamicchanti, sarvagatarvāt sarvasaratvācca doṣaprakopaṇapraśamanānām/  
 na tvetadevaṃ, yasya hi srotāṃsi, *yacca vahanti, yaccāvahanti, yatra
                        cāvasthitāni, sarvaṃ tadanyattebhyaḥ/  
 atibahutvāt khalu kecidaparisaṅkhyeyānyācakṣate srotāṃsi, parisaṅkhyāni
                        punaranye//  
 Ca.3.5.5-6  (absence?) 
 Ca.3.5.7  teṣāṃ tu khalu srotasāṃ
                        yathāsthūlaṃ katicitprakārānmūlataśca prakopavijñānataścānuvyākhyāsyāmaḥ; ye
                        bhaviṣyantyalamanuktārthajñānāya jñānavatāṃ, vijñānāya cājñānavatām/  
 tadyathā---prāṇodakānnarasarudhiramāṃsamedosthimajjaśukramūtrapurīṣasvedavahānīti;
                        vātapittaśleṣmaṇāṃ punaḥ sarvaśarīracarāṇāṃ sarvāṇi srotāṃsyayanabhūtāni,
                        tadvadatīndriyāṇāṃ punaḥ sattvādīnāṃ kevalaṃ
                        cetanāvaccharīramayanabhūtamadhiṣṭhānabhūtaṃ ca/  
 tadetat srotasāṃ prakṛtibhūtatvānna vikārairupasṛjyate śarīram//  
 Ca.3.5.8  tatra prāṇavahānāṃ srotasāṃ hṛdayaṃ
                        mūlaṃ mahāsrotaśca, praduṣṭānāṃ tu khalveṣāmidaṃ viśeṣavijñānaṃ bhavati;
                        tadyathā---atisṛṣṭamatibaddhaṃ kupitamalpālpamabhīkṣṇaṃ vā
                        saśabdaśūlamucchvasantaṃ dṛṣṭvā prāṇavahānyasya srotāṃsi praduṣṭānīti
                        vidyāt/  
 udakavahānāṃ srotasāṃ tālumūlaṃ kloma ca, praduṣṭānāṃ tu khalveṣāmidaṃ
                        viśeṣavijñānaṃ bhavati; tadyathā---jihvātālvoṣṭhakaṇṭhaklomaśoṣaṃ pipāsāṃ
                        cātipravṛddhāṃ dṛṣṭvodakavahānyasya srotāṃsi praduṣṭānīti vidyāt/  
 annavahānāṃ srotasāmāmāśayo mūlaṃ vāmaṃ ca pārśvaṃ, praduṣṭānāṃ tu
                        khalveṣāmidaṃ niśeṣavijñānaṃ bhavati;
                        tadyathā---anannābhilaṣaṇamarocakavipākau chardiṃ ca dṛṣṭvā 'annavahānyasya
                        srotāṃsi praduṣṭānīti vidyāt/  
 rasavahānāṃ srotasāṃ hṛdayaṃ mūlaṃ daśa ca dhamanyaḥ/  
 śoṇitavahānāṃ srotasāṃ yakṛnmūlaṃ plīhā ca/  
 māṃsavahānāṃ ca srotasāṃ snāyurmūlaṃ tvak ca/  
 midovahānāṃ srotasāṃ *vṛkkau mūlaṃ vapāvahanaṃ ca/  
 asthivahānāṃ srotasāṃ medo mūlaṃ jaghanaṃ ca/  
 majjavahānāṃ srotasāmasthīni mūlaṃ sandhayaśca/  
 śukravahānāṃ srotasāṃ vṛṣaṇau mūlaṃ śephaśca/  
 praduṣṭānāṃ tu khalveṣāṃ rasādivahasrotasāṃ vijñānānyuktāni
                        vividhāśitapītīye; yānyeva hi dhātūnāṃ pradoṣavijñānāni tānyeva yathāsvaṃ
                        praduṣṭānāṃ dhātusrotasām/  
 mūtravahānāṃ srotasāṃ bastirmūlaṃ *vaṅkṣaṇau ca, praduṣṭānāṃ tu khalveṣāmidaṃ
                        viśeṣavijñānaṃ bhavati; tadyathā---atisṛṣṭamatibaddhaṃ
                        prakupitamalpālpamabhīkṣṇaṃ vā bahalaṃ saśūlaṃ mūtrayantaṃ dṛṣṭvā
                        mūtravahānyasya srotāṃsi praduṣṭānīti vidyāt/  
 purīṣavahānāṃ srotasāṃ pakvāśayo mūlaṃ *sthūlagudaṃ ca, praduṣṭānāṃ tu
                        khalveṣāmidaṃ viśeṣavijñānaṃ bhavati; tadyathā---kṛcchreṇālpālpaṃ
                        saśabdaśūlamatidravamatigrathitamatibahu copaviśantaṃ dṛṣṭvā
                        purīṣavahānyasya srotāṃsi praduṣṭānīti vidyāt/  
 svedavahānāṃ srotasāṃ medo mūlaṃ lomakūpāśca, praduṣṭānāṃ tu khalveṣāmidaṃ
                        viśeṣavijñānaṃ bhavati; tadyathā---asvedanamatisvedanaṃ
                        pāruṣyamatiślakṣṇatāmaṅgasya paridāhaṃ lomaharśaṃ ca dṛṣṭvā svedavahānyasya
                        srotāṃsi praduṣṭānīti vidyāt//  
 Ca.3.5.9
                         srotāṃsi,sirāḥ,dhamanyaḥ,rasāyanyaḥ,rasavāhinyaḥ,nāḍyaḥ,panthānaḥ,mārgāḥ,śarīracchidrāṇi,saṃvṛtāsaṃvṛtāni,sthānāni,āśayāḥ,niketāśceti
                        śarīradhātvavakāśānāṃ lakṣyālakṣyāṇāṃ nāmāni bhavanti/  
 teṣāṃ prakopāt sthānasthāścaiva mārgagāśca śarīradhātavaḥ
                        prakopamāpadyante,itareśāṃ prakopāditarāṇi ca/  
 srotāṃsi srotāṃsyeva,dhātavaśca dhātūneva pradūṣayanti praduṣṭāḥ/  
 teṣāṃ sarveṣāmeva vātapittaśleṣmāṇaḥ praduṣṭā dūṣayitāro bhavanti,
                        doṣasvabhāvāditi//  
 Ca.3.5.10  bhavanti cātra---  
 
 kṣayāt saṃdhāraṇādraukṣyāhvyāyāmāt kṣudhitasya ca/  
 prāṇavāhīni duṣyanti srotāṃsyanyaiśca dāruṇaiḥ//  
 
 
 Ca.3.5.11  auṣṇyādāmādbhayāt
                            pānādatiśuṣkānnasevanāt/  
 ambuvāhīni duṣyanti tṛṣṇāyāścātipīḍanāt//  
 
 
 Ca.3.5.12  atimātrasya cākāle cāhitasya
                            ca bhojanāt/  
 annavāhīni duṣyanti vaiguṇyāt pāvakasya ca//  
 
 
 Ca.3.5.13  guruśītamatisnigdhamatimātraṃ
                            samaśnatām/  
 rasavāhīni duṣyanti cintyānāṃ cāticintanāt//  
 
 
 Ca.3.5.14  vidāhīnyannapānāni
                            snigdhoṣṇāni dravāṇi ca/  
 raktavāhīni duṣyanti bhajatāṃ cātapānalau//  
 
 
 Ca.3.5.15  abhiṣyandīni bhojyāni
                            sthūlāni ca gurūṇi ca/  
 māṃsavāhīni duṣyanti bhuktvā ca svapatāṃ divā//  
 
 
 Ca.3.5.16  avyāyāmāddivāsvapnānmedyānāṃ
                            cātibhakṣaṇāt/  
 midovāhīni duṣyanti vāruṇyāścātisevanāt//  
 
 
 Ca.3.5.17
                             vyāyāmādatisaṃkṣobhādasthnāmativighaṭṭanāt/  
 asthivāhīni duṣyanti vātalānāṃ ca sevanāt//  
 
 
 Ca.3.5.18
                             utpeṣādatyabhiṣyandādabhighātāt prapīḍanāt/  
 majjavāhīni duṣyanti viruddhānāṃ ca sevanāt//  
 
 
 Ca.3.5.19
                             akālayonigamanānnigrahādatimaithunāt/  
 śukravāhīni duṣyanti śastrakṣārāgnibhistathā//  
 
 
 Ca.3.5.20
                             mūtritodakabhakṣyastrīsevanānmūtranigrahāt/  
 mūtravāhīni duṣyanti *kṣīṇasyābhikṣatasya ca//  
 
 
 Ca.3.5.21
                             saṃdhāraṇādatyaśanādajīrṇādhyaśanāttathā/  
 varcovāhīni duṣyanti durbalāgneḥ kṛśasya ca//  
 
 
 Ca.3.5.22
                             *vyāyāmādatisaṃtāpācchītoṣṇākramasevanāt/  
 svedavāhīni duṣyanti krodhaśokabhayaistathā//  
 
 
 Ca.3.5.23  āhāraśca vihāraśca yaḥ
                            syāddoṣaguṇaiḥ samaḥ/  
 dhātubhirviguṇaścāpi srotasāṃ sa pradūṣakaḥ//  
 
 
 Ca.3.5.24  atipravṛttiḥ saṅgo vā sirāṇāṃ
                            granthayo 'api vā/  
 vimārgagamanaṃ cāpi srotasāṃ duṣṭilakṣaṇam//  
 
 
 Ca.3.5.25  svadhātusamavarṇāni
                            vṛttasthūlānyaṇūni ca/  
 srotāṃsi dīrghāṇyākṛtyā pratānasadṛśāni ca//  
 
 
 Ca.3.5.26  prāṇodakānnavāhānāṃ duṣṭānāṃ
                            śvāsikī kriyā/  
 kāryā tṛṣṇopaśamanī tathaivāmapradoṣikī//  
 
 
 Ca.3.5.27  vividhāśitapītīye rasādīnāṃ
                            yadauṣadham/  
 rasādisrotasāṃ kuryāttadyathāsvamupakramam//  
 
 
 Ca.3.5.28  mūtraviṭsvedavāhānāṃ cikitsā
                            mautrakṛcchrikī/  
 tathā 'atisārikī kāryā tathā jvaracikitsikī//  
 
 Ca.3.5.29  tatra ślokāḥ--- 
 
 trayodaśānāṃ mūlāni srotasāṃ duṣṭilakṣaṇam/  
 sāmānyaṃ nāmaparyāyāḥ kopanāni parasparam//  
 
 
 Ca.3.5.30  doṣahetuḥ pṛthaktvena
                            bheṣajoddeśa eva ca/  
 srotovimāne nirdiṣṭastathā cādau viniścayaḥ//  
 
 
 Ca.3.5.31  kevalaṃ viditaṃ yasya śarīraṃ
                            sarvabhāvataḥ/  
 śārīrāḥ sarvarogāśca sa karmasu na muhyati//  
 
 ityagniveśakṛte tantre carakapratisaṃskṛte vimānasthāne srotovimānaṃ
                        nāma pañcamo 'adhyāyaḥ//5// 
 
 
                    ṣaṣṭho 'adhyāyaḥ/
                     Ca.3.6.1  athāto rogānīkaṃ vimānaṃ
                        vyākhyāsyāmaḥ//  
 Ca.3.6.2  iti ha smāha bhagavānātreyaḥ//  
 Ca.3.6.3  dve rogānīke bhavataḥ
                        prabhāvabhedena-sādhyam,asādhyaṃ ca; dve rogānīke balabhedena-mṛdu,dāruṇaṃ
                        ca; dve rogānīke adhiṣṭhānabhedena-mano 'adhiṣṭhānaṃ,śarīrādhiṣṭhānaṃ ca; dve
                        rogānīke nimittabhedena-svadhātuvaiṣamyanimittam,āgantunimittaṃ ca; dve
                        rogānīke āśayabhedena-āmāśayasamutthaṃ,pakvāśayasamutthaṃ ceti/  
 evametat prabhāvalādhiṣṭhānanimittāśayabhedāddvaidhaṃ sadbhedaprakṛtyantareṇa
                        bhidyamānamathavā 'api sandhīyamānaṃ syādekatvaṃ bahutvaṃ vā/  
 ekatvaṃ tāvadekameva rogānīkaṃ,*duḥkhasāmānyāt; bahutvaṃ tu daśa rogānīkāni
                        prabhāvabhedādinā bhavanti; bahutvamapi saṃkhyeyaṃ syādasaṃkhyeyaṃ vā/tatra
                        saṃkhyeyaṃ tāvadyathoktamaṣṭodarīye,aparisaṃkhyeyaṃ
                        punaryathā---mahārogādhyāye rugvarṇasamutthānādīnāmasaṃkhyeyatvāt//  
 Ca.3.6.4  na ca saṃkhyeyāgreṣu
                        bhedaprakṛtyantarīyeṣu vigītirityato doṣavatī syādatra kācit pratijñā, na
                        cāvigītirityataḥ syādadoṣavatī/  
 bhettā hi bhedyamanyathā bhinatti, anyathā punastādbhinnaṃ
                        bhedaprakṛtyantareṇa bhindan bhedasaṃkhyāviśeṣamāpādayatyanekadhā, na ca
                        pūrvaṃ bhedāgramupahanti/  
 samānāyāmapi khalu bhedaprakṛtau *prakṛtānuprayogāntaramapekṣyam/  
 santihyarthāntarāṇi samānaśabdābhihitāni, santi cānarthāntarāṇi
                        paryāyaśabdābhihitāni/  
 samāno hi rogaśabdo doṣeṣu ca vyādhiṣu ca; doṣā hyapi rogaśabdamātaṅkaśabdaṃ
                        yakṣmaśabdaṃ doṣaprakṛtiśabdaṃ vikāraśabdaṃ ca labhante, vyādhayaśca
                        rogaśabdamātaṅkaśabdaṃ yakṣmaśabdaṃ doṣaprakṛtiśabdaṃ vikāraśabdaṃ ca
                        labhante/  
 tatra doṣeṣu caiva vyādhiṣu ca rogaśabdaḥ samānaḥ, śeṣeṣu tu viśeṣavān//  
 Ca.3.6.5  tatra vyādhayo 'aparisaṃkhyeyā
                        bhavanti, atibahutvāt; doṣāstu khalu parisaṃkhyeyā bhavanti, anatibahutvāt/  
 tasmādyathācitraṃ vikārānudāharaṇārtham, anavaśeṣeṇa ca doṣān vyākhyāsyāmaḥ/  
 rajastamaśca mānasau doṣau/  
 tayorvikārāḥ
                        kāmakrodhalobhamoherṣyāmānamadaśokacitto(nto)dvegabhayaharṣādayaḥ/  
 vātapittaśleṣmāṇastu khalu śārīrā doṣāḥ/  
 teṣāmapi ca vikārā jvarātīsāraśophaśoṣaśvāsamehakuṣṭhādayaḥ/  
 iti doṣāḥ kevalā vyākhyātā vikāraikadeśaśca//  
 Ca.3.6.6  tatra khalveṣāṃ dvayānāmapi doṣāṇāṃ
                        trividhaṃ prakopaṇaṃ; tadyathā---asātmyendriyārthasaṃyogaḥ, prajñāparādhaḥ,
                        pariṇāmaśceti//  
 Ca.3.6.7  prakupitāstu khalu te
                        prakopaṇaviśeṣāddūṣyaviśeṣācca
                        vikāraviśeṣānabhinirvartayantyaparisaṃkhyeyān//  
 Ca.3.6.8  te ca vikārāḥ
                        parasparamanuvartamānāḥ kadācidanubadhnanti kāmādayo jvarādayaśca//  
 Ca.3.6.9  niyatastvanubandho rajastamasoḥ
                        parasparaṃ, na hyarajaskaṃ tamaḥ *pravartate//  
 Ca.3.6.10  (prāyaḥ)
                        śārīradoṣāṇāmekādhiṣṭhānīyānāṃ sannipātaḥ saṃsargo vā samānaguṇatvāt; doṣā
                        hi dūṣaṇaiḥ samānāḥ//  
 Ca.3.6.11  tatrānubandhyānubandhakṛto
                        viśeṣaḥ---svatantre vyaktaliṅgo yathoktasamutthānapraśamo
                        bhavatyanubandhyaḥ, tadviparītalakṣaṇastvanubandhaḥ/  
 *anubandhyalakṣaṇasamanvitāstatra yadi doṣā bhavanti tattrikaṃ
                        sannipātamācakṣate, dvayaṃ vā saṃsargam/  
 anubandhyānubandhaviśeṣakṛtastu bahuvidho doṣabhedaḥ/  
 evameṣa saṃjñāprakṛto bhiṣajāṃ doṣeṣu vyādhiṣu ca *nānāprakṛtiviśeṣavyūhaḥ//  
 Ca.3.6.12  agniṣu tu śārīreṣu caturvidho
                        viśeṣo balabhedena bhavati/  
 tadyathā---tīkṣṇo, mandaḥ, samo, viṣamaśceti/  
 tatra tīkṣṇo 'agniḥ sarvāpacārasahaḥ, tadviparītalakṣaṇastu mandaḥ, samastu
                        khalvapacārato vikṛtimāpadyate 'anapacāratastu prakṛtāvavatiṣṭhate,
                        samalakṣaṇaviparītalakṣaṇastu viṣama iti/  
 ete caturvidhā bhavantyagnayaścaturvidhānāmeva puruṣāṇām/  
 tatra samavātapittaśleṣmaṇāṃ prakṛtisthānāṃ samā bhavantyagnayaḥ, vātalānāṃ
                        tu vātābhibhūte 'agnyadhiṣṭhāne viṣamā bhavantyagnayaḥ, pittalānāṃ tu
                        pittābhibhūte hyagnyadhiṣṭhāne tīkṣṇā bhavantyagnayaḥ, śleṣmalānāṃ tu
                        śleṣmābhibhūte 'agnyadhiṣṭhāne mandā bhavantyagnayaḥ//  
 Ca.3.6.13  tatra kecidāhuḥ---na
                        samavātapittaśleṣmāṇo jantavaḥ santi, viṣamāhāropayogitvānmanuṣyāṇāṃ;
                        tasmācca vātaprakṛtayaḥ kecit, kecit pittaprakṛtayaḥ, kecit punaḥ
                        śleṣmaprakṛtayo bhavantīti/  
 taccānupapannaṃ, kasmāt kāraṇāt? samavātapittaśleṣmāṇaṃ hyarogamicchanti
                        bhiṣajaḥ, *yataḥ prakṛtiścārogyam, ārogyārthā ca bheṣajapravṛttiḥ, sā
                        ceṣṭarūpā, tasmāt santi samavātapittaśleṣmāṇaḥ; na khalu santi
                        vātaprakṛtayaḥ pittaprakṛtayaḥ śleṣmaprakṛtayo vā/  
 tasya tasya *kila doṣasyādhikyāt sā sā doṣaprakṛtirucyate manuṣyāṇāṃ, na ca
                        vikṛteṣu doṣeṣu prakṛtisthatvamupapadyate, tasmānnaitāḥ prakṛtayaḥ santi;
                        santi tu khalu vātalāḥ pittalāḥ śleṣmalāśca, aprakṛtisthāstu te jñeyāḥ//  
 Ca.3.6.14  teṣāṃ tu khalu caturvidhānāṃ
                        puruṣāṇāṃ *catvāryanupraṇidhānāni śreyaskarāṇi bhavanti/  
 tatra samasarvadhātūnāṃ sarvākārasamam, adhikadoṣāṇāṃ tu trayāṇāṃ yathāsvaṃ
                        doṣādhikyamabhisamīkṣya doṣapratikūlayogīni trīṇyanu(nna)praṇidhānāni
                        śreyaskarāṇi bhavanti yāvadagneḥ samībhāvāt, same tu samameva kāryam; evaṃ
                        ceṣṭā bheṣajaprayogāścāpare/  
 *tān vistareṇānuvyākhyāsyāmaḥ//  
 Ca.3.6.15  trayastu putuṣā bhavantyāturāḥ,
                        te tvanāturāstantrānatarīyāṇāṃ bhiṣajām/  
 tadyathā---vātalaḥ, pittalaḥ, śleṣmalaśceti/  
 teṣāmidaṃ viśeṣavijñānaṃ---vātalasya vātanimittāḥ, pittalasya pittanimittāḥ,
                        śleṣmalasya śleṣmanimittā vyādhayaḥ prāyeṇa balavantaśca bhavanti//  
 Ca.3.6.16  tatra vātalasya
                        *vātaprakopaṇānyāsevamānasya kṣipraṃ vātaḥ prakopamāpadyate, na tathetarau
                        doṣau; sa tasya prakopamāpanno yathoktairvikāraiḥ śarīramupatapati
                        balavarṇasukhāyuṣāmupaghātāya/  
 tasyāvajayanaṃ---snehasvedau vidhiyuktau, mṛdūni ca saṃśodhanāni
                        snehoṣṇamadhurāmlalavaṇayuktāni, tadvadabhyavahāryāṇi,
                        abhyaṅgopanāhanodveṣṭanonmardanapariṣekāvagāhanasaṃvāhanāvapīḍanavitrāsanavismāpanavismāraṇāni,
                        surāsavavidhānaṃ, snehāścānekayonayo
                        dīpanīyapācanīyavātaharavirecanīyopahitāstathā śatapākāḥ sahasrapākāḥ
                        sarvaśaśca prayogārthāḥ, bastayaḥ, bastiniyamaḥ sukhaśīlatā ceti//  
 Ca.3.6.17  pittalasyāpi
                        *pittaprakopaṇānyāsevamānasya kṣipraṃ pittaṃ prakopamāpadyate, na tathetarau
                        doṣau; tadasya prakopamāpannaṃ yathoktairvikāraiḥ śarīramupatapati
                        balavarṇasukhāyuṣāmupaghātāya/  
 tasyāvajayanaṃ---sarpiṣpānaṃ, sarpiṣā ca snehanam, adhaśca doṣaharaṇaṃ,
                        madhuratiktakaṣāyaśītānāṃ caiṣadhābhyavahāryāṇāmupayogaḥ,
                        mṛdumadhurasurabhiśītahṛdyānāṃ gandhānāṃ copasevā, muktāmaṇihārāvalīnāṃ ca
                        paramaśiśiravārisaṃsthitānāṃ dhāraṇamurasā, kṣaṇe
                        kṣaṇe 'agryacandanapriyaṅgukālīyamṛṇālaśītavātavāribhirutpalakumudakokanadasaugandhikapadmānugataiśca
                        vāribhirabhiprokṣaṇaṃ, śrutisukhamṛdumadhuramano 'anugānāṃ ca gītavāditrāṇāṃ
                        śravaṇaṃ, śravaṇaṃ cābhyudayānāṃ, suhṛdbhiḥ saṃyogaḥ, saṃyogaśceṣṭābhiḥ
                        strībhiḥ śītopahitāṃśukasragdhāriṇībhiḥ,
                        niśākarāṃśuśītalapravātaharmyavāsaḥ,
                        śailāntarapulinaśiśirasadanavasanavyajanapavanasevanaṃ, ramyāṇāṃ copavanānāṃ
                        sukhaśiśirasurabhimārutopahitānāmupasevanaṃ, sevanaṃ ca
                        padmotpalanalinakumudasaugandhikapuṇḍarīka-*śatapatrahastānāṃ, saumyānāṃ ca
                        sarvabhāvānāmiti// 
 Ca.3.6.18  śleṣmalasyāpi
                        *śleṣmaprakopaṇānyāsevamānasya kṣipraṃ śleṣmā prakopamāpadyate, na
                        tathetarau doṣauḥ; sa tasya prakopamāpanno yathoktairvikāraiḥ
                        śarīramupatapati balavarśasukhāyuṣāmupaghātāya/  
 tasyāvajayanaṃ---vidhiyuktāni tīkṣṇoṣṇāni saṃśodhanāni, rūkṣaprāyāṇi
                        cābhyavahāryāṇi kaṭukatiktakaṣāyopahitāni, tathaiva
                        dhāvanalaṅghanaplavanaparisaraṇajāgaraṇaniyuddhavyavāyavyāyāmonmardanasnānotsādanāni,
                        viśeṣatastīkṣṇānāṃ dīrghakālasthitānāṃ ca madyānāmupayogaḥ, sadhūmapānaḥ
                        sarvaśaścopavāsaḥ, tathoṣṇaṃ vāsaḥ, sukhapratiṣedhaśca sukhārthameveti//  
 Ca.3.6.19  bhavati cātra--- 
 
 sarvarogaviśeṣajñaḥ sarvakāryaviśeṣavit/  
 sarvabheṣajatattvajño rājñaḥ prāṇapatirbhavediti//  
 
 Ca.3.6.20  tatra ślokāḥ--- 
 
 prakṛtyantarabhedena rogānīkavikalpanam/  
 parasparāvirodhaśca sāmānyaṃ rogadoṣayoḥ//  
 
 
 Ca.3.6.21  doṣasaṃkhyā vikārāṇāmekadeśaḥ
                            prakopaṇam/  
 jaraṇaṃ prati cintā ca *kāyāgnerdhukṣaṇāni ca//  
 
 
 Ca.3.6.22  narāṇāṃ vātalādīnāṃ
                            prakṛtisthāpanāni ca/  
 rogānīke vimāne 'asmin vyāhṛtāni maharṣiṇā//  
 
 ityagniveśakṛte tantre carakapratisaṃskṛte vimānasthāne rogānīkavimānaṃ
                        nāma ṣaṣṭho 'adhyāyaḥ//6// 
 
 
                    saptamo 'adhyāyaḥ/
                     Ca.3.7.1  athāto vyādhitarūpīyaṃ vimānaṃ
                        vyākhyāsyāmaḥ//  
 Ca.3.7.2  iti ha smāha bhagavānātreyaḥ//  
 Ca.3.7.3  iha khalu dvau puruṣau
                        vyādhitarūpau bhavataḥ---guruvyādhitaḥ, laghuvyādhitaśca/  
 tatra---guruvyādhita ekaḥ sattvabalaśarīrasaṃpadupetatvāllaghuvyādhita iva
                        dṛśyate, laghuvyādhito 'aparaḥ sattvādīnām-*adhamatvādguruvyādhita iva
                        dṛśyate/  
 tayorakuśalāḥ kevalaṃ cakṣuṣaiva rūpaṃ dṛṣṭvā 'adhyavasyanto vyādhigurulāghave
                        vipratipadyante//  
 Ca.3.7.4  nahi jñānāvayavena kṛtsne jñeye
                        vijñānamutpadyate/  
 vipratipannāstu khalu rogajñāne upakramayuktijñāne cāpi vipratipadyante/  
 te yadā guruvyādhitaṃ laghuvyādhitarūpamāsādayanti, tadā tamalpadoṣaṃ matvā
                        saṃśodhanakāle 'asmai mṛdu saṃśodhanaṃ prayacchanto bhūya evāsya
                        doṣānudīrayanti/  
 yadā tu laghuvyādhitaṃ guruvyādhitarūpamāsādayanti, tadā taṃ mahādoṣaṃ matvā
                        saṃśodhanakāle 'asmai tīkṣṇaṃ saṃśodhanaṃ prayacchanto doṣānatinirhṛtya
                        śarīramasya kṣiṇvanti/  
 evamavayavena jñānasya kṛtsne jñeye jñānamabhimanyamānāḥ pariskhalanti/  
 viditaveditavyāstu bhiṣajaḥ sarvaṃ sarvathā yathāsaṃbhavaṃ parīkṣyaṃ
                        parīkṣyādhyavasyanto na kvacidapi vipratipadyante,
                        yatheṣṭamarthamabhinirvartayanti ceti//  
 Ca.3.7.5  bhavanti cātra---  
 
 sattvādīnāṃ vikalpena *vyādhirūpamathāture/  
 dṛṣṭvā vipratipadyante bālā vyādhibalābale//  
 
 
 Ca.3.7.6  te bheṣajamayogena
                            kurvantyajñānamohitāḥ/  
 vyādhitānāṃ vināśāya kleśāya mahate 'api vā//  
 
 
 Ca.3.7.7  prājñāstu sarvamājñāya
                            parīkṣyamiha sarvathā/  
 na skhalanti prayogeṣu bheṣajānāṃ kadācana//  
 
 Ca.3.7.8  iti vyādhitarūpādhikāre
                        vyādhitarūpasaṃkhyāgrasaṃbhavaṃ vyādhitarūpahetuvipratipattau kāraṇaṃ
                        sāpavādaṃ saṃpratipattikāraṇaṃ cānapavādaṃ niśamya,
                        bhagavantamātreyamagniveśo 'ataḥ paraṃ sarvakrimīṇāṃ purīṣasaṃśrayāṇāṃ
                        samutthānasthānasaṃsthānavarṇanāmaprabhāvacikitsitaviśeṣān
                        papracchopasaṃgṛhya pādau//  
 Ca.3.7.9  athāsmai provāca
                        bhagavānātreyaḥ---iha khalvagniveśa! viṃśatividhāḥ krimayaḥ pūrvamuddiṣṭā
                        nānāvidhena pravibhāgenānyatra sahajebhyaḥ; te punaḥ
                        prakṛtibhirvibhajyamānāścaturvidhā bhavanti; tadyathā---purīṣajāḥ,
                        śleṣmajāḥ, śoṇitajā, malajāśceti//  
 Ca.3.7.10  tatra malo bāhyaścābhyantaraśca/  
 tatra bāhyamalajātān malajān *saṃcakṣmahe/  
 teṣāṃ samutthānaṃ-mṛjāvarjanaṃ; sthānaṃ---keśaśmaśrulomapakṣmavāsāṃsi;
                        saṃsthānam-aṇavastilākṛtayo bahupādāśca; varṇa-kṛṣṇaḥ, śuklaśca;
                        nāmāni-yūkāḥ, pipīlikāśca; prabhāvaḥ-kaṇḍūjananaṃ, koṭhapiḍakābhinirvartanaṃ
                        ca; cikitsitaṃ tu khalveṣāmapakarṣaṇaṃ, malopaghātaḥ, malakarāṇāṃ ca
                        bhāvānāmanupasevanamiti//  
 Ca.3.7.11  śoṇitajānāṃ tu khalu kuṣṭhaiḥ
                        samānaṃ samutthānaṃ; sthānaṃ-raktavāhinyo dhamanyaḥ; saṃsthānam-aṇavo
                        vṛttāścāpādāśca, sūkṣmatvāccaike bhavantyadṛśyāḥ; varṇaḥ-tāmraḥ;
                        nāmāni-keśādā, lomādā, lomadvīpāḥ, saurasā, auḍumbarā, jantumātaraśceti;
                        prabhāvaḥ-keśaśmaśrunakhalomapakṣmāpadhvaṃsaḥ, vraṇagatānāṃ ca
                        harṣakaṇḍūtodasaṃsarpaṇāni, ativṛddhānāṃ ca
                        tvaksirāsnāyumāṃsataruṇāsthibhakṣaṇamiti; cikitsitamapyeṣāṃ kuṣṭhaiḥ
                        samānaṃ, taduttarakālamupadekṣyāmaḥ//  
 Ca.3.7.12  śleṣmajāḥ
                        kṣīraguḍatilamatsyānūpamāṃsapiṣṭānnaparamānnakusumbhasnehājīrṇapūtiklinnasaṃkīrṇaviruddhāsātmyabhojanasamutthānāḥ;
                        teṣāmāmāśayaḥ sthānaṃ, te pravardhamānāstūrdhvamadho vā visarpantyubhayato
                        vā; saṃsthānavarṇaviśeṣāstu---śvetāḥ pṛthubradhvasaṃsthānāḥ kecit,
                        kecidvṛttapariṇāhā gaṇḍūpadākṛtayaḥ śvetāstāmrāvabhāsāśca, kecidaṇavo
                        dīrghastantvākṛtayaḥ śvetāḥ; teṣāṃ trividhānāṃ śleṣmanimittānāṃ krimīṇāṃ
                        nāmāni-antrādāḥ, udarādāḥ, *hṛdayacarāḥ, curavaḥ, darbhapuṣpāḥ,
                        saugandhikāḥ, mahāgudaśceti; prabhāvohṛllāsaḥ, āsyasaṃsravaṇam,
                        arocakāvipākau, jvaraḥ, mūrcchā, jṛmbhā, kṣavathuḥ, ānāhaḥ, aṅgamardaḥ,
                        chardiḥ kārśyaṃ, pāruṣyaṃ, ceti//  
 Ca.3.7.13  purīṣajāstulyasamutthānāḥ
                        śleṣmajaiḥ; teṣāṃ sthānaṃ pakvāśayaḥ, te pravardhamānāstvadho visarpanti,
                        yasya punarāmāśayābhimukhāḥ *syuryadantaraṃ tadantaraṃ tasyodgāraniḥśvāsāḥ
                        purīṣagandhinaḥ syuḥ; saṃsthānavarṇaviśeṣāstu-sūkṣmavṛttaparīṇāhāḥ śvetā
                        *dīrghā ūrṇaṃśusaṃkāśāḥ kecit, kecit punaḥ sthūlavṛttaparīṇāhāḥ
                        śyāvanīlaharitapītāḥ; teṣāṃ nāmāni kakerukāḥ, makerukāḥ, lelihāḥ; saśūlakāḥ,
                        sausurādāśceti; prabhāvaḥ---purīṣabhedaḥ, kārśyaṃ, pāruṣyaṃ,
                        lomaharṣābhinirvartanaṃ ca, ta eva cāsya gudamukhaṃ paritudantaḥ kaṇḍūṃ
                        copajanayanto gudamukhaṃ paryāsate, ta eva jātaharṣā gudaniṣkramaṇamativelaṃ
                        kurvanti; ityeṣa śleṣmajānāṃ purīṣajānāṃ ca krimīṇāṃ samutthānādiviśeṣaḥ//  
 Ca.3.7.14  cikitsitaṃ tu khalveṣāṃ
                        samāsenopadiśya paścādvistareṇopadekṣyāmaḥ/  
 tatra sarvakrimīṇāmapakarṣaṇamevāditaḥ kāryaṃ, tataḥ prakṛtivighātaḥ,
                        anantaraṃ nidānoktānāṃ bhāvānāmanupasevanamiti//  
 Ca.3.7.15  tatrāpakarṣaṇaṃ-hastenābhigṛhya
                        vimṛśyopakaraṇavatā 'apanayanamanupakaraṇena vā; sthānagatānāṃ tu krimīṇaṃ
                        bheṣajenāpakarṣaṇaṃ nyāyataḥ, taccaturvidhaṃ; tadyathā---śirovirecanaṃ,
                        vamanaṃ, virecanam, āsthāpanaṃ ca; ityapakarṣaṇavidhiḥ/  
 prakṛtivighātastveṣāṃ kaṭutiktakaṣāyakṣāroṣṇānāṃ dravyāṇāmupayogaḥ,
                        yaccānyadapi kiṃcicchleṣmapurīṣapratyanīkabhūtaṃ tat syāt; iti
                        prakṛtivighātaḥ/  
 anantaraṃ nidānoktānāṃ bhāvānāmanupasevanaṃ---yaduktaṃ nidānavidhau tasya
                        vivirjanaṃ tathāprāyāṇāṃ cāpareṣāṃ dravyāṇām/  
 iti lakṣaṇataścikitsitamanuvyākhyātam/  
 etadeva punarvistareṇopadekṣyate//  
 Ca.3.7.16  athainaṃ krimikoṣṭhamāturamagre
                        ṣaḍrātraṃ saptarātraṃ vā snehasvedābhyāmupapādya śvobhūte enaṃ saṃśodhanaṃ
                        pāyayitā 'asmīti
                        kṣīraguḍadadhitilamatsyānūpamāṃsapiṣṭānnaparamānnakusumbhasnehasaṃprayuktairbhojyaiḥ
                        sāyaṃ prātaścopapādayet samudīraṇārthaṃ krimīṇāṃ koṣṭhābhisaraṇārthaṃ ca
                        bhiṣak/  
 atha vyuṣṭāyāṃ rātryāṃ sukhoṣitaṃ suprajīrṇabhaktaṃ ca
                        vijñāyāsthāpanavamanavirecanaistadaharevopapādayedupapādanīyaścet syāt
                        sarvān parīkṣyaviśeṣān parīkṣya samyak//  
 Ca.3.7.17  athāhareti
                        brūyāt---mūlakasarṣapalaśunakarañjaśirtumadhuśigrukharapuṣpābhūstṛṇasumukhasurasakuṣṭherakagaṇḍīrakālamālakaparṇāsakṣavakaphaṇijjhakāni
                        sarvāṇyathavā yathālābhaṃ; tānyāhṛtānyabhisamīkṣya khaṇḍaśaśchedayitvā
                        prakṣālya pānīyena suprakṣālitāyāṃ sthālyāṃ samāvāpya
                        gomūtreṇārdhodakenābhiṣicya sādhayet satatamavaghaṭṭayan darvyā,
                        *tamupayuktabhūyiṣṭhe 'ambhasi gataraseṣvauṣadheṣu sthālīmavatārya
                        suparipūtaṃ kaṣāyaṃ sukhoṣṇaṃ madanaphalapippalīviḍaṅgakalkatailopahitaṃ
                        svarjikālavaṇitamabhyāsicya bastau vidhivadāsthāpayedenaṃ;
                        tathā 'arkālarkakuṭajāḍhakīkuṣṭhakaiḍaryakaṣāyeṇa vā, tathā
                        śigrupīlukustumburukaṭukāsarṣapakaṣāyeṇa,
                        tathā++āmalakaśṛṅgaveradāruharidrāpicumardakaṣāyeṇa
                        madanaphalādisaṃyogasaṃpāditena, trivāraṃ saptarātraṃ vā++āsthāpayet//  
 Ca.3.7.18  pratyāgate ca paścime bastau
                        pratyāśvastaṃ tadaharevobhayatobhāgaharaṃ saṃśodhanaṃ pāyayedyuktyā; tasya
                        vidhirupadekṣyate---madanaphalapippalīkaṣāyasyārdhāñjalimātreṇa
                        trivṛtkalkākṣamātramāloḍya pātumasmai prayacchet, tadasya doṣamubhayato
                        nirharati sādhu; evameva kalpoktāni vamanavirecanāni pratisaṃsṛjya
                        pāyayedenaṃ buddhyā sarvaviśeṣānavekṣamāṇo bhiṣak//  
 Ca.3.7.19  athainaṃ samyagviriktaṃ
                        vijñāyāparāhṇe śaikharikakaṣāyeṇa sukhoṣṇena pariṣecayet/  
 tenaiva ca kaṣāyeṇa bāhyābhyantarān sarvodakārthān kārayecchaśvat; tadabhāve
                        kaṭutiktakaṣāyāṇāmauṣadhānāṃ kvāthairmūtrakṣārairvā pariṣecayet/  
 pariṣiktaṃ cainaṃ nivātamāgāramanupraveśya
                        pippalīpippalīmūlacavyacitrakaśṛṅgaverasiddhena yavāgvādinā krameṇopācaret,
                        vilepīkramāgataṃ cainamanuvāsayedviḍaṅgatailenaikāntaraṃ dvistrirvā//  
 Ca.3.7.20  yadi
                        punarasyātipravṛddhāñchīrṣādān krimīn manyeta śirasyaivābhisarpataḥ kadācit,
                        tataḥ svehasvedābhyāmasya śira upapādya virecayedapāmārgataṇḍulādinā
                        śirovirecanena//  
 Ca.3.7.21  yastvabhyavahāryavidhiḥ
                        prakṛtivighātāyoktaḥ krimīṇāmatha tamanuvyākhyāsyāmaḥ,---*mūlakaparṇīṃ
                        samūlāgrapratānāmāhṛtya khaṇḍaśaśchedayitvolū(dū)khale kṣodayitvā pāṇibhyāṃ
                        pīḍayitvā rasaṃ gṛhṇīyāt, tena rasena lohitaśālitaṇḍulapiṣṭaṃ samāloḍya
                        pūpalikāṃ kṛtvā *vidhūmeṣvaṅgāreṣūpakuḍya viḍaṅgatailalavaṇopahitāṃ
                        krimikoṣṭhāya bhakṣayituṃ prayacchet, anantaraṃ cāmlakāñjikamudaśvidvā
                        pippalyādipañcavarga saṃsṛṣṭaṃ salavaṇamanupāyayet/anena kalpena
                        mārkavārkasahacaranīpanirguṇḍīsumukhasurasakuṭherakagaṇḍīrakālamālakaparṇāsakṣavakaphaṇijjhakabakulakuṭajasuvarṇakṣīrīsvarasānāmanyatamasmin
                        kārayet pūpalikāḥ; tathā
                        kiṇihīkirātatiktakasuvahāmalakaharītakībibhītakasvaraseṣu kārayet pūpalikāḥ;
                        svarasāṃścaiteṣāmekaikaśo dvandvaśaḥ sarvaśo vā madhuvilulitān
                        prātaranannāya pātuṃ prayacchet//  
 Ca.3.7.22  athāśvaśakṛdāhṛtya mahati
                        kiliñjake prastīryātape śoṣayitvodūkhale kṣodayitvā dṛṣadi punaḥ
                        sūkṣmacūrṇāni kārayitvā viḍaṅgakaṣāyeṇa triphalākaṣāyeṇa vā 'aṣṭakṛtvo
                        daśakṛtvo *vā++ātape suparibhāvitāni bhāvayitvā dṛṣadi punaḥ sūkṣmāṇi
                        cūrṇāni kārayitvā nave kalaśe samāvāpyānuguptaṃ nidhāpayet/  
 teṣāṃ tu khalu cūrṇānāṃ pāṇitalaṃ yāvadvā sādhu manyeta tat kṣaudreṇa
                        saṃsṛjya krimikoṣṭhine leḍhuṃ prayacchet//  
 Ca.3.7.23  tathā bhallātakāsthīnyāhṛtya
                        kalaśapramāṇena cāpothya snehabhāvite dṛḍhe kalaśe sūkṣmānekacchidrabradhne
                        *śarīramupaveṣṭya mṛdāvalipte samāvāpyoḍupena pidhāya bhūmāvākaṇṭhaṃ
                        nikhātasya snehabhāvitasyaivānyasya dṛḍhasya kumbhasyopari samāropya
                        samantādgomayairupacitya dāhayet, sa yadā jānīyāt sādhu dagdhāni gomayāni
                        vigatasnehāni ca bhallātakāsthīnīti tatastaṃ kumbhamuddharet/  
 atha tasmāddvitīyāt kumbhāt snehamādāya viḍaṅgataṇḍulacūrṇaiḥ
                        snehārdhamātraiḥ pratisaṃsṛjyātape sarvamahaḥ sthāpayitvā tato 'asmai mātrāṃ
                        prayacchet pānāya; tena sādhu viricyate, viriktasya cānupūrvī yathoktā/  
 evameva bhadradārusaralakāṣṭhasnehānupakalpya pātuṃ prayacchet//  
 Ca.3.7.24  anuvāsayec-*cainamanuvāsanakāle//  
 Ca.3.7.25  athāhareti
                        brūyāt---śāradānnavāṃstilān saṃpadepetān; tānāhṛtya suviṣpūtānniṣpūya,
                        suśuddhān *śodhayitvā, viḍaṅgakaṣāye sukhoṣṇe prakṣipya
                        nirvāpayedādoṣagamanāt, gatadoṣānabhisamīkṣya, *supralūnān praluñcya,
                        punareva *suniṣpūtān niṣpūya, suśuddhān śodhayitvā, viḍaṅgakaṣāyeṇa
                        triḥsaptakṛtvaḥ *suparibhāvitān bhāvayitvā, ātape śoṣayitvā, ulū(dū)khale
                        saṃkṣudya, dṛṣadi punaḥ ślakṣṇapiṣṭān kārayitvā, droṇyāmabhyavadhāya,
                        viḍaṅgakaṣāyeṇa muhurmuhuravasiñcan pāṇimardameva mardayet; tasmiṃstu khalu
                        prapīḍyamāne yattailamudiyāttat pāṇibhyāṃ paryādāya, śucau dṛḍhe kalaśe
                        nyasyānuguptaṃ nidhāpayet//  
 Ca.3.7.26  athāhareti
                        brūyāt---tilvakoddālakayordvau bilvamātrau piṇḍau ślakṣṇapiṣṭau
                        viḍaṅgakaṣāyeṇa, tadardhamātrau śyāmātrivṛtayoḥ, ato 'ardhamātrau
                        dantīdravantyoḥ, ato 'ardhamātrau ca cavyacitrakayoriti/  
 etaṃ saṃbhāraṃ viḍaṅgakaṣāyasyārdhāḍhakamātreṇa pratisaṃsṛjya,
                        tattailaprasthaṃ samāvāpya, sarvamāloḍya, mahati paryoge
                        samāsicyāgnāvadhiśrityāsane samāsicyāgnāvadhiśrityāsane sukhopaviṣṭaḥ
                        sarvataḥ snehamavalokayannajasraṃ mṛdvagninā sādhayeddarvyā
                        satatamavaghaṭṭayan/  
 sa yadā jānīyādviramati śabdaḥ, praśāmyati ca phenaḥ, prasādamāpadyate
                        snehaḥ, yathāsvaṃ ca gandhavarṇarasotpattiḥ, saṃvartate ca
                        bhaiṣajyamaṅgulibhyāṃ mṛdyamānamanatimṛdvanatidāruṇamanaṅguligrāhi ceti, sa
                        kālastasyāvatāraṇāya/  
 tatastamavatārya śītībhūtamahatena vāsasā paripūya, śucau dṛḍhe kalaśe
                        samāsicya, pidhānena pidhāya, śuklena vastrapaṭṭenāvacchādya, sūtreṇa
                        subaddhaṃ suniguptaṃ nidhāpayet/  
 tato 'asmai mātrāṃ prayacchet pānāya, tena sādhu viricyate;
                        samyagapahṛtadoṣasya cānupūrvī yathoktā/  
 tataścainamanuvāsayedanuvāsanakāle/  
 etenaiva ca pākavidhinā sarṣapātasīkarañjakoṣātakīsnehānupakalpya pāyayet
                        sarvaviśeṣānavekṣamāṇaḥ/  
 tenāgado bhavati//  
 Ca.3.7.27  *evaṃ dvayānāṃ
                        śleṣmapurīṣasaṃbhavānāṃ krimīṇāṃ
                        samutthānasaṃsthānavarṇanāmaprabhāvacikitsitaviśeṣā vyākhyātāḥ sāmānyataḥ/  
 viśeṣatastu svalpamātramāsthāpanānuvāsanānulomaharaṇabhūyiṣṭhaṃ
                        teṣvevauṣadheṣu purīṣajānāṃ krimīṇāṃ cikitsitaṃ kartavyaṃ, mātrādhikaṃ punaḥ
                        śirovirecanavamanopaśamanabhūyiṣṭhaṃ teṣvevauṣadheṣu śleṣmajānāṃ krimīṇāṃ
                        cikitsitaṃ kāryam; ityeṣa krimighno bheṣajavidhiranuvyākhyāto bhavati/  
 tamannutiṣṭhatā yathāsvaṃ hetuvarjane prayatitavyam/  
 yathoddeśamevamidaṃ krimikoṣṭhacikitsitaṃ yathāvadanuvyākhyātaṃ bhavati//  
 Ca.3.7.28  bhavanti cātra--- 
 
 apakarṣaṇamevādau krimīṇāṃ bheṣajaṃ smṛtam/  
 tato vighātaḥ prakṛternidānasya ca varjanam//  
 
 
 Ca.3.7.29  *ayameva vikāraṇāṃ
                            sarveṣāmapi nigrahe/  
 vidhirdṛṣṭastridhā yo 'ayaṃ krimīnuddiśya kīrtitaḥ//  
 
 
 Ca.3.7.30  saṃśodhanaṃ saṃśamanaṃ
                            nidānasya ca varjanam/  
 etāvsadbhiṣajā kāryaṃ roge roge yathāvidhi//  
 
 Ca.3.7.31  tatra ślokau--- 
 
 vyādhitau puruṣau jñājñau bhiṣajau saprayojanau/  
 viṃśatiḥ krimayasteṣāṃ hetvādiḥ saptako gaṇaḥ//  
 
 
 Ca.3.7.32  ukto vyādhitarūpīye vimāne
                            paramarṣiṇā/  
 śiṣyasaṃbodhanārthāya vyādhipraśamanāya ca//  
 
 ityagniveśakṛte tantre carakapratisaṃskṛte vimānasthāne
                        vyādhitarūpīyavimānaṃ nāma saptamo 'adhyāyaḥ//7// 
 
 
                    aṣṭamo 'adhyāyaḥ/
                     Ca.3.8.1  athāto rogabhiṣagjitīyaṃ vimānaṃ
                        vyākhyāsyāmaḥ//  
 Ca.3.8.2  iti ha smāha bhagavānātreyaḥ//  
 Ca.3.8.3  buddhimānātmanaḥ *kāryagurulāghavaṃ
                        karmaphalamanubandhaṃ deśakālau ca viditvā yuktidarśanādbhiṣagbubhūṣuḥ
                        śāstramevāditaḥ parīkṣeta/  
 vividhāni hi śāstrāṇi bhiṣajāṃ pracaranti loke; tatra yanmanyeta
                        sumahadyaśasvidhīrapuruṣāsevitamarthabahulamāptajanapūjitaṃ
                        trividhaśiṣyabuddhihitamapagatapunaruktadoṣamārṣaṃ
                        supraṇītasūtrabhāṣyasaṃgrahakramaṃ svādhāramanavapatitaśabdamakaṣṭaśabdaṃ
                        puṣkalābhidhānaṃ kramāgatārthamarthatattvaviniścayapradhānaṃ
                        saṃgatārthamasaṃkulaprakaraṇamāśuprabodhakaṃ lakṣaṇavaccodāharaṇavacca,
                        tadabhiprapadyeta śāstram/  
 śāstraṃ hyevaṃvidhamamala ivādityastamo vidhūya prakāśayati sarvam//  
 Ca.3.8.4  tato 'anantaramācāryaṃ parīkṣeta;
                        tadyathā---paryavadātaśrutaṃ paridṛṣṭakarmāṇaṃ dakṣaṃ dakṣiṇaṃ śuciṃ
                        jitahastamupakaraṇavantaṃ sarvondriyopapannaṃ prakṛtijñaṃ
                        pratipattijñaman-*upaskṛtanidyamanahaṅkṛtamanasūyakamakopanaṃ kleśakṣamaṃ
                        śiṣyavatsalamadhyāpakaṃ jñāpanasamarthaṃ ceti/  
 evaṃguṇo hyācāryaḥ sukṣetramārtavo megha iva śasyaguṇaiḥ suśiṣyamāśu
                        vaidyaguṇaiḥ saṃpādayati//  
 Ca.3.8.5
                         tamupasṛtyārirādhayiṣurupacaredagnivacca devavacca rājavacca
                        pitṛvacca bhartṛvaccāpramattaḥ/  
 tatastatprasādāt kṛtsnaṃ śāstramadhigamya śāstrasya dṛḍhatāyāmabhidhānasya
                        sauṣṭhave 'arthasya vijñāne vacanaśaktau ca bhūyo bhūyaḥ prayateta samyak//  
 Ca.3.8.6
                         tatropāyānanuvyākhyāsyāmaḥ---adhyayanam, adhyāpanaṃ,
                        tadvidyasaṃbhāṣā cetyupāyāḥ//  
 Ca.3.8.7  tatrāyamadhyayanavidhiḥ---kalyaḥ
                        kṛtakṣaṇaḥ prātarutthāyopavyūṣaṃ vā kṛtvā++āvaśyakamupaspṛśyodakaṃ
                        devarṣigobrāhmaṇaguruvṛddhasiddhācāryebhyo namaskṛtya same śucau deśe
                        sukhopaviṣṭo manaḥpuraḥsarābhirvāgbhiḥ sūtramanukrāman punaḥ punarāvartayed
                        *buddhvā samyaganupraviśyārthatattvaṃ svadoṣaparihārārthaṃ
                        paradoṣapramāṇārthaṃ ca; evaṃ madhyaṃdine 'aparāhṇe rātrau ca
                        śaśvadaparihāpayannadhyayanamabhyasyet/  
 ityadhyayanavidhiḥ//  
 Ca.3.8.8  athādhyāpanavidhiḥ---adhyāpane
                        kṛtabuddhirācāryaḥ śiṣyamevāditaḥ parīkṣeta;
                        tadyathā---praśāntamāryaprakṛtikamakṣudrakarmāṇamṛjucakṣurmukhanāsāvaṃśaṃ
                        tanuraktaviśadajihvamavikṛtadantauṣṭhamaminminaṃ dhṛtimantamanahaṅkṛtaṃ
                        medhāvinaṃ vitarkasmṛtisaṃpannamudārasattvaṃ tadvidyakulajamathavā
                        tadvidyavṛttaṃ tattvābhiniveśinamavyaṅgamanyāpannevdriyaṃ
                        nibhṛtam-*anuddhatamarthatattvabhāvakamakopanamavyasaninaṃ
                        śīlaśaucācārānurāgadākṣyaprādakṣiṇyopapannamadhyayanābhikāmamarthavijñāne
                        karmadarśane cānanyakāryamalubdhamanalasaṃ
                        *sarvabhūtahitaiṣiṇamācāryasarvānuśiṣṭipratikaramanuraktaṃ ca,
                        evaṃguṇasamuditamadhyāpyamāhuḥ//  
 Ca.3.8.9
                         *evaṃvidhamadhyayanārthinamupasthitamārirādhayiṣumācāryo 'anubhāṣeta---udagayane
                        śuklapakṣe praśaste 'ahani tiṣyahastaśravaṇāśvayujāmanyatamena nakṣatreṇa
                        yogamupagate bhagavati śaśini kalyāṇe kalyāṇe ca karaṇe maitre muhūrte
                        muṇḍaḥ kṛtopavāsaḥ snātaḥ kāṣāyavastrasaṃvītaḥ sagandhahastaḥ
                        samidho 'agnimājyamupalepanamudakumbhān
                        mālyadāmadīpahiraṇyahemarajatamaṇimuktāvidrumakṣaumaparidhīn
                        kuśalājasarṣapākṣatāṃśca śuklāni sumanāṃsi grathitāgrathitāni medhyān
                        bhakṣyān gandhāṃśca ghṛṣṭānādāyopatiṣṭhasveti//  
 Ca.3.8.10  *sa tathā kuryāt//  
 Ca.3.8.11  tamupasthitamājñāya same śuvau
                        deśe *prākpravaṇe udakpravaṇe vā catuṣkiṣkumātraṃ caturasraṃ sthaṇḍilaṃ
                        gomayodakenopaliptaṃ kuśāstīrṇaṃ *suparihitaṃ paridhibhiścaturdiśaṃ
                        yathoktacandanodakumbhakṣaumahemahiraṇyarajatamaṇimuktāvidrumālaṅkṛtaṃ
                        medhyabhakṣyagandhaśuklapuṣpalājasarṣapākṣatopaśobhitaṃ kṛtvā, tatra
                        pālāśībhiraiṅgudībhiraudumbarībhirmādhukībhirvā samidbhiragnimupasamādhāya
                        prāṅmukhaḥ śuciradhyayanavidhimanuvidhāya madhusarpirbhyāṃ
                        tristrirjuhuyādagnimāśīḥsaṃprayukairmantrairbrahmāṇamagniṃ dhanvantariṃ
                        prajāpatimaśvināvindramṛṣīṃśca sūtrakārānabhimantrayamāṇaḥ pūrvaṃ svāheti//  
 Ca.3.8.12  śiṣyaścainamanvālabheta/  
 hutvā ca pradakṣiṇamagnimanuparikrāmet/  
 parikramya brāhmaṇān svasti vācayet; bhiṣajaścābhipūjayet//  
 Ca.3.8.13  athainamagnisakāśe brāhmaṇasakāśe
                        bhiṣaksakāśe cānuśiṣyāt---brahmacāriṇā śmaśrudhāriṇā satyavādinā 'amāṃsādena
                        medhyasevinā nirmatsareṇāśastradhāriṇā ca bhavitavyaṃ, na ca te madvacanāt
                        kiñcidakāryaṃ syādanyatra rājadviṣṭāt
                        prāṇaharādvipulādadharmyādanarthasaṃprayuktādvā 'apyarthāt; madarpaṇena
                        matpradhānena madadhīnena matpriyahitānuvartinā ca śaśvadbhavitavyaṃ,
                        putravaddāsavadarthivaccopacaratā+*anuvastavyo 'aham,
                        anutsekenāvahitenānanyamanasā vinītenāvekṣyāvekṣyakāriṇā 'anasūyakena
                        cābhyanujñātena pravicaritavyam, anujñātena (cānanujñātena ca) pravicaratā
                        pūrvaṃ gurvarthopāharaṇe yathāśakti prayatitavyaṃ, karmasiddhimarthasiddhiṃ
                        yaśolābhaṃ pretya ca svargamicchatā bhiṣajā tvayā gobrāhmaṇamādau kṛtvā
                        sarvaprāṇabhṛtāṃ śarmāśāsitavyamaharaharuttiṣṭhatā copaviśatā ca, sarvātmanā
                        cāturāṇāmārohyāya prayatitavyaṃ, jīvitahetorapi cāturebhyo nābhidrogdhavyaṃ,
                        manasā 'api ca parastriyo nābhigamanīyāstathā sarvameva parasvaṃ,
                        nibhṛtaveśaparicchadena bhavitavyam, aśauṇḍenāpāpenāpāpasahāyena ca,
                        ślakṣṇaśukladharmyaśarmyadhanyasatyahitamitavacasā deśakālavicāriṇā
                        smṛtimatā jñānotthānopakaraṇasaṃpatsu nityaṃ yatnavatā ca; na ca
                        kadācidrājadviṣṭānāṃ rājadveṣiṇāṃ vā mahājanadviṣṭānāṃ mahājanadveṣiṇāṃ
                        vā 'apyauṣadhamanuvidhātavyaṃ, tathā
                        sarveṣāmatyarthanikṛtaduṣṭaduḥkhaśīlācāropacārāṇām-*anapavādapratikārāṇāṃ
                        mumūrṣūṇāṃ ca, tathaivāsannihiteśvarāṇāṃ strīṇāmanadhyakṣāṇāṃ vā; na ca
                        kadācit strīdattamāmiṣamādātavyamananujñātaṃ bhartrā 'athavā 'adhyakṣeṇa,
                        āturakulaṃ cānupraviśatā viditenānumatapraveśinā sārdhaṃ puruṣeṇa
                        susaṃvītenāvākśirasā smṛtimatā stimitenāvekṣyāvekṣya manasā sarvamācaratā
                        samyaganupraveṣṭavyam, anupraviśya ca vāṅmanobuddhīndriyāṇi na kvacit
                        praṇidhātavyānyanyatrāturādāturādāturopakārārthādāturagateṣvanyeṣu vā
                        bhāveṣu, na cāturakulapravṛttayo bahirniścārayitavyāḥ, hrasitaṃ cāyuṣaḥ
                        pramāṇamāturasya jānatā 'api tvayā na varṇayitavyaṃ tatra ya
                        rocyamānamāturasyānyasya vā 'apyupaghātāya saṃpadyate; jñānavatā 'api ca
                        nātyarthamātmano jñāne vikatthitavyam, āptādapi hi
                        vikatthamānādatyarthamudvijantyaneke//  
 Ca.3.8.14  na caiva hyasti
                        sutaramāyurvedasya pāraṃ, tasmādapramattaḥ śaśvadabhiyogamasmin gacchet,
                        *etacca kāryam. evaṃbhūyaśca vṛttasauṣṭhavamanasūyatā
                        parebhyo 'apyāgamayitavyaṃ, kṛtsno hi loko buddhimatāmācāryaḥ
                        śatruścābuddhimatām, ataścābhisamīkṣya buddhimatā 'amitrasyāpi dhanyaṃ
                        yaśasyamāyuṣyaṃ pauṣṭikaṃ *laukyamabhyupadiśato vacaḥ
                        śrotavyamanuvidhātavyaṃ ceti/  
 ataḥ paramidaṃ brūyāt---devatāgnidvijaguruvṛddhasiddhācāryeṣu te nityaṃ
                        samyagvartitavyaṃ, teṣu te samyagvartamānasyāyamagniḥ
                        sarvagandharasaratnabījāni yatheritāśca devatāḥ śivāya syuḥ, ato 'anyathā
                        vartamānasyāśivāyeti/  
 evaṃ bruvati cācārye śiṣyaḥ 'tathā'iti brūyāt/  
 yathopadeśaṃ ca kurvannadhyāpyaḥ, ato 'anyathā tvanadhyāpyaḥ/  
 adhyāpyamadhyāpayan hyācāryo
                        yathoktaiścādhyāpanaphalairyogamāpnotyanyaiścānuktaiḥ śreyaskarairguṇaiḥ
                        śiṣyamātmānaṃ ca yunakti/  
 ityadhyāpanavidhiruktaḥ//  
 Ca.3.8.15  saṃbhāṣāvidhimata ūrdhvaṃ
                        vyākhyāsyāmaḥ---bhiṣak bhiṣajā saha saṃbhāṣeta/  
 tadvidyasaṃbhāṣā hi jñānābhiyogasaṃharṣakarī bhavati, vaiśāradyamapi
                        cābhimirvartayati, vacanaśaktimapi cādhatte, yaśaścābhidīpayati, pūrvaśrute
                        ca saṃdehavataḥ punaḥ śravaṇācchrutasaṃśayamapakarṣati, śrute cāsaṃdehavato
                        bhūyo 'adhyavasāyamabhinirvartayati, aśrutamapi ca kañcidarthaṃ
                        śrotraviṣayamāpādayati, yaccācāryaḥ śiṣyāya śuśrūṣave prasannaḥ
                        krameṇopadiśati guhyābhimatamarthajātaṃ tat paraspareṇa saha jalpan *piṇḍena
                        vijigīṣurāha saṃharṣāt, tasmāttadvidyasaṃbhāṣāmabhipraśaṃsanti kuśalāḥ//  
 Ca.3.8.16  dvividhā tu khalu
                        tadvidyasaṃbhāṣā bhavati---sandhāyasaṃbhāṣā, vigṛhyasaṃbhāṣā ca//  
 Ca.3.8.17  tatra
                        jñānavijñānavacanaprativacanaśaktisaṃpannenākopanenānupaskṛtavidyenānasūyakenānuneyenānunayakovidena
                        kleśakṣameṇa priyasaṃbhāṣaṇena ca saha sandhāyasaṃbhāṣā vidhīyate/  
 tathāvidhena saha kathayan visrabdhaḥ kathayet, pṛcchedapi ca visrabdhaḥ,
                        pṛcchate cāsmai visrabdhāya viśadamarthaṃ brūyāt, na ca
                        nigrahabhayādudvijeta, nigṛhya cainaṃ na hṛṣyet, na ca pareṣu vikattheta, na
                        ca mohādekāntagrāhī syāt, na cāviditamarthamanuvarṇayet, *samyak
                        cānunayenānunayet, tatra cāvahitaḥ syāt/  
 ityanulomasaṃbhāṣāvidhiḥ//  
 Ca.3.8.18  ata ūrdhvamitareṇa saha vigṛhya
                        *saṃbhāṣāyāṃ jalpecchreyasā yogamātmanaḥ paśyan/  
 prāgeva ca *jalpājjalpāntaraṃ parāvarāntaraṃ pariṣadviśeṣāṃśca samyak
                        parīkṣeta/  
 samyakparīkṣā hi buddhimatāṃ kāryapravṛttinivṛttikālau śaṃsati, tasmāt
                        parīkṣāmabhipraśaṃsanti kuśalāḥ/  
 parīkṣamāṇastu khalu parāvarāntaramimān jalpakaguṇāñ śreyaskarān doṣavataśca
                        parīkṣeta samyak; tadyathā---śrutaṃ vijñānaṃ dhāraṇaṃ pratibhānaṃ
                        vacanaśaktiriti, etān guṇān śreyaskarānāhuḥ; imān punardoṣavataḥ,
                        tadyathā---kopanatvamavaiśāradyaṃ bhīrutvamadhāraṇatvamanavahitatvamiti/  
 etān guṇān gurulāghavataḥ parasya caivātmanaśca tulayet//  
 Ca.3.8.19  tatra trividhaḥ paraḥ
                        saṃpadyate---pravaraḥ, pratyavaraḥ, samo vā, guṇavinikṣepataḥ; natveva
                        kārtsneyana//  
 Ca.3.8.20  pariṣattu khalu
                        dvividhā---jñānavatī, mūḍhapariṣacca/  
 saiva dvividhā satī trividhā punaranena kāraṇavibhāgena---suhṛtpariṣat,
                        udāsīnapariṣat, *pratiniviṣṭapariṣacceti/  
 tatra pratiniviṣṭāyāṃ pariṣadi jñānavijñānavacanaprativacanaśaktisaṃpannāyāṃ
                        mūḍhāyāṃ vā na kathaṃcit kenacit saha jalpo vidhīyate; mūḍhāyāṃ tu
                        suhṛtpariṣadyudāsīnāyāṃ vā
                        jñānavijñānavacanaprativacanaśaktīrantareṇāpy-*adīptayaśasā
                        mahājavacidviṣṭenāpi saha jalpo vidhīyate/  
 tadvidhena ca saha kathayatā āviddhadīrghasūtrasaṃkulairvākyadaṇḍakaiḥ
                        kathayitavyam, atihṛṣṭaṃ muhurmuhurupahasatā paraṃ nirūpayatā ca
                        parṣadamākārairbruvataścāsya vākyāvakāśo na deyaḥ; kaṣṭaśabdaṃ ca *bruvatā
                        vaktavyo nicyate, athavā punarhīnā te pratijñā, iti/  
 punaścāhū(hva)yamānaḥ prativaktavyaḥ---*parisaṃvatsaro bhavān śikṣasva tāvat;
                        na tvayā gururupāsito nūnam, athavā paryāptametāvatte; sakṛdapi hi
                        parikṣepikaṃ nihataṃ nihatamāhuriti nāsya yogaḥ kartavyaḥ kathañcit/  
 apyevaṃ śreyasā saha vigṛhya vaktavyamityāhureke; natvevaṃ jyāyasā saha
                        vigrahaṃ praśaṃsanti kuśalāḥ//  
 Ca.3.8.21  pratyavareṇa tu saha
                        samānābhimatena vā vigṛhya jalpatā suhṛtpariṣadi kathayitavyam,
                        athavā 'apyudāsīnapariṣadyavadhānaśravaṇajñānavijñānopadhāraṇavacanaprativacanaśaktisaṃpannāyāṃ
                        kathayatā cāvahitena parasya sādguṇyadoṣabalamavekṣitavyaṃ, samavekṣya ca
                        yatrainaṃ śreṣṭhaṃ manyeta nāsya tatra jalpaṃ yojayedanāviṣkṛtamayogaṃ
                        kurvan; yatra tvenamavaraṃ manyeta tatraivainamāśu nigṛhṇīyāt/  
 tatra khalvime pratyavarāṇāmāśu nigrahe bhavantyupāyāḥ; tadyathā---śrutahīnaṃ
                        mahatā sūtrapāṭhenābhibhavet, vijñānahīnaṃ punaḥ kaṣṭaśabdena vākyena,
                        vākyadhāraṇāhīnamāviddhadīrghasūtrasaṃkulairvākyadaṇḍakaiḥ, patibhāhīnaṃ
                        punar-*vacanenaikavidhenānekārthavācinā, vacanaśaktihīnamardhoktasya
                        *vākyasyākṣepeṇa, aviśāradamapatrapaṇena, kopanamāyāsanena, bhīruṃ
                        vitrāsanena, anavahitaṃ niyamaneneti/  
 evametairupāyaiḥ paramavaramabhibhavecchīghram//  
 Ca.3.8.22  tatra ślokau--- 
 
 vigṛhya kathayedyktyā yuktaṃ ca na nivārayet/  
 vigṛhyabhāṣā tīvraṃ hi keṣāṃciddrohamāvahet//  
 
 Ca.3.8.23  nākāryamasti kruddhasya
                        nāvācyamapi vidyate/  
 kuśalā nābhinandanti kalahaṃ samitau satām//  
 Ca.3.8.24  evaṃ pravṛtte vāde kuryāt//  
 Ca.3.8.25  *prāgeva tāvadidaṃ kartuṃ
                        yateta---sandhāya parṣadā 'ayanabhūtamātmanaḥ prakaraṇamādeśayitavyaṃ, yadvā
                        parasya bhṛśadurgaṃ syāt, pakṣamathavā parasya bhṛśaṃ vimukhamānayet;
                        pariṣadi copasaṃhitāyāmaśakyamasmābhirvaktum, eṣaiva te pariṣadyatheṣṭaṃ
                        yathāyogaṃ yathābhiprāyaṃ vādaṃ vādamaryādāṃ ca sthāpayiṣyatītyuktvā
                        tūṣṇīmāsīta//  
 Ca.3.8.26  tatredaṃ vādamaryādālakṣaṇaṃ
                        bhavati---idaṃ vācyam, idamavācyam, evaṃ parājito bhavatīti//  
 Ca.3.8.27  imāni tu khalu padāni
                        *bhiṣagvādamārgajñānārthamadhigamyāni bhavanti; tadyathā---vādaḥ, dravyaṃ,
                        guṇāḥ, karma, sāmānyaṃ, viśeṣaḥ, samavāyaḥ, pratijñā, sthāpanā,
                        pratiṣṭhāpanā, hetuḥ, dṛṣṭāntaḥ, upanayaḥ, nigamanam, uttaraṃ, siddhāntaḥ,
                        śabdaḥ, pratyakṣam, anumānam, aitihyam, aupamyaṃ, saṃśayaḥ, prayojanaṃ,
                        savyabhicāraṃ, jijñāsā, vyavasāyaḥ, arthaprāptiḥ, saṃbhavaḥ, anuyojyam,
                        ananuyojyam, anuyogaḥ, pratyanuyogaḥ, vākyadoṣaḥ, vākyapraśaṃsā, chalam,
                        ahetuḥ, atītakālam, upālambhaḥ, parihāraḥ, pratijñāhāniḥ, abhyanujñā,
                        hetvantaram, arthāntaraṃ, nigrahasthānamiti//  
 Ca.3.8.28  tatra vādo nāma sa yat pareṇa
                        saha śāstrapūrvakaṃ vigṛhya kathayati/sa ca dvividhaḥ saṃgraheṇa---jalpaḥ,
                        vitaṇḍā ca/  
 tatra pakṣāśritayorvacanaṃ jalpaḥ, jalpaviparyayo vitaṇḍā/  
 yathā---ekasya pakṣaḥ punarbhavo 'astīti, nāstityaparasya; tau ca
                        svasvapakṣahetubhiḥ svasvapakṣaṃ sthāpayataḥ, parapakṣamudbhāvayataḥ, eṣa
                        jalpaḥ/  
 jalpaviparyayo vitaṇḍā/  
 vitaṇḍā nāma parapakṣe doṣavacanamātrameva//  
 Ca.3.8.29
                         dravya-guṇa-sāmānya-viśeṣa-samavāyāḥ svalakṣaṇaiḥ ślokasthāne
                        pūrvamuktāḥ//  
 Ca.3.8.30  atha pratijñā---pratijñā nāma
                        sādhyavacanaṃ; yathā---nityaḥ puruṣa iti//  
 Ca.3.8.31  atha sthāpanā---sthāpanā nāma
                        tasyā eva pratijñāyā hetudṛṣṭāntopanayanigamanaiḥ sthāpanā/  
 *pūrvaṃ hi pratijñā, paścāt sthāpanā, kiṃ hyapratijñātaṃ sthāpanyiṣyati;
                        yathā---nityaḥ puruṣa iti pratijñā; hetuḥ---akṛtakatvāditi;
                        *dṛṣṭāntaḥ---yathā++ākāśamiti; upanayaḥ---yathā cākṛtakamākāśaṃ, tacca
                        nityaṃ, tathā puruṣa iti; nigamanaṃ---tasmānnitya iti//  
 Ca.3.8.32  atha
                        pratiṣṭhāpanā---pratiṣṭhāpanā nāma yā tasyā eva *parapratijñāyā
                        viparītārthasthāpanā/  
 yathā-anityaḥ puruṣa iti *pratijñā; hetuḥ---aindriyakatvāditi;
                        dṛṣṭāntaḥ---yathā *ghṭa iti, upanayo---yathā ghaṭa aindriyakaḥ sa cānityaḥ,
                        tathā cāyamiti; nigamanaṃ---tasmādanitya iti//  
 Ca.3.8.33  atha
                        hetuḥ---heturnāmopalabdhikāraṇaṃ; tat pratyakṣam, anumānam, aitihyam,
                        aupamyamiti; ebhirhetubhiryadupalabhyate tat tattvam//  
 Ca.3.8.34  atha dṛṣṭāntaḥ---dṛṣṭānto nāma
                        yatra mūrkhaviduṣāṃ buddhisāmyaṃ, yo varṇyaṃ *varṇayati/  
 yathā---agniruṣṇāḥ, dravamudakaṃ, sthirā pṛthivī, ādityaḥ prakāśaka iti;
                        yathā *ādityaḥ prakāśakastathā *sāṃkhyajñānaṃ prakāśakamiti//  
 Ca.3.8.35  upayo nigamanaṃ coktaṃ
                        sthāpanāpratiṣṭhāpanāvyākhyāyām//  
 Ca.3.8.36  athottaram---uttaraṃ nāma
                        sādharmyopadiṣṭe hetau vaidharmyavacanaṃ, vaidharmyopdiṣṭe vā hetau
                        sādharmyavacanam/  
 yathā---'hetusadharmāṇo vikārāḥ, śītakasya hi vyādherhetubhiḥ sādharmyaṃ
                        himaśiśiravātasaṃsparśāḥ', iti bruvataḥ paro brūyāt---hetuvidharmāṇo
                        vikārāḥ, yathā śarīrāvayavānāṃ dāhauṣṇyakothaprapacane *hetuvaidharmyaṃ
                        himaśiśiravātasaṃsparśā iti/  
 etat saviparyayamuttaram//  
 Ca.3.8.37  atha siddhāntaḥ---siddhānto nāma
                        sa yaḥ parīkṣakairbahuvidhaṃ parīkṣya hetubhiśca sādhayitvā sthāpyate
                        nirṇayaḥ/  
 sa caturvidhaḥ---sarvatantrasiddhāntaḥ, pratitantrasiddhāntaḥ,
                        adhikaraṇasiddhāntaḥ, abhyupagamasiddhāntaśceti/  
 tatra sarvatantrasiddhānto nāma tasmiṃstasmin sarvasmiṃstantre tattat
                        prasiddhaṃ; yathā santi nidānāni, santi vyādhayaḥ, santi siddhyupāyāḥ
                        sādhyānāmiti/  
 pratitantrasiddhānto nāma tasmiṃstasminnekaikasmiṃstantre tattat prasiddhaṃ;
                        yathā---anyatrāṣṭau rasāḥ ṣaḍatra, pañcendriyāṇyatra ṣaḍindriyāṇyanyatra
                        tantre, vātādikṛtāḥ sarve vikārā yathā 'anyatra, atra vātādikṛtā bhūtakṛtāśca
                        prasiddhāḥ/  
 adhikaraṇasiddhānto nāma sa yasminnadhikaraṇe prastūyamāne
                        siddhānyanyānyapyadhikaraṇāni bhavanti, yathā---'na muktaḥ karmānubandhikaṃ
                        kurute, nispṛhatvāt' iti prastute siddhāḥ
                        karmaphala-mokṣa-puruṣa-pretyabhāvā bhavanti/  
 abhyupagamasiddhānto nāma sa yamarthamasiddhamaparīkṣitamanupadiṣṭamahetukaṃ
                        vā vādakāle 'abhyupagacchanti bhiṣajaḥ; tadyathā---dravyaṃ pradhānamiti kṛtvā
                        vakṣyāmaḥ, guṇāḥ pradhānamiti kṛtvā vakṣyāmaḥ, *vīryaṃ pradhānamiti kṛtvā
                        vakṣyāmaḥ, ityevamādiḥ/  
 iti caturvidhaḥ siddhāntaḥ//  
 Ca.3.8.38  atha śabdaḥ---śabdo nāma
                        varṇasamāmnāyaḥ; sa caturvidhaḥ---dṛṣṭārthaśca, adṛṣṭārthaśca, satyaśca,
                        anṛtaśceti/  
 tatra dṛṣṭārtho nāma---tribhirhetubhirdoṣāḥ prakupyanti, ṣaḍbhirupakramaiśca
                        praśāmyanti, sati śrotrādisadbhāve śabdādigrahaṇamiti/  
 adṛṣṭārthaḥ punaḥ---asti pretyabhāvaḥ, asti mokṣa iti/  
 satyo nāma---yathārthabhūtaḥ; santyāyurvedopadeśāḥ, santi siddhyupāyāḥ
                        sādhyānāṃ vyādhīnāṃ, santyārambhaphalānīti/  
 satyaviparyayaścānṛtaḥ//  
 Ca.3.8.39  atha pratyakṣaṃ---pratyakṣaṃ nāma
                        tadyadātmanā cendriyaiśca svayamupalabhyate; tatrātmapratyakṣāḥ
                        sukhaduḥkhecchādveṣādayaḥ, śabdādayastvindriyapratyakṣāḥ//  
 Ca.3.8.40  athānumānam---anumānaṃ nāma tarko
                        yuktyapekṣaḥ; yathā---agniṃ jaraṇaśaktyā, balaṃ vyāyāmaśaktyā, śrotrādīni
                        śabdādigrahaṇenetyevamādi//  
 Ca.3.8.41  athaitihyam---aitihyaṃ
                        nāmāptopadeśo vedādiḥ//  
 Ca.3.8.42  athaupamyam---aupamyaṃ nāma
                        yadanyenānyasya sādṛśyamadhikṛtya prakāśanaṃ; yathā---daṇḍena daṇḍakasya,
                        dhanuṣā dhanuḥstambhasya, iṣvāsenā++ārogyadasyeti//  
 Ca.3.8.43  atha saṃśayaḥ---saṃśayo nāma
                        *sandehalakṣaṇānusandigdheṣvartheṣvaniścayaḥ; yathā---dṛṣṭā
                        hyāyuṣmallakṣaṇairupetāścānupetāśca tathā sakriyāścākriyāśca puruṣāḥ
                        śīghrabhaṅgāścirajīvinaśca, etadubhayadṛṣṭatvāt saṃśayaḥ---kimasti
                        khalvakālamṛtyuruta nāstīti//  
 Ca.3.8.44  atha prayojanaṃ---prayojanaṃ nāma
                        yadarthamārabhyanta ārambhāḥ; yathā---yadyakālamṛtyurasti
                        tato 'ahamātmānamāyuṣyairupacariṣyāmyanāyuṣyāṇi ca parihariṣyāmi, kathaṃ
                        māmakālamṛtyuḥ prasaheteti//  
 Ca.3.8.45  atha
                        savyabhicāraṃ---savyabhicāraṃ nāma yadvyabhicaraṇaṃ;
                        yathā---bhavedidamauṣadhamasmin vyādhau yaugikamathavā neti//  
 Ca.3.8.46  atha jijñāsā---jijñāsā nāma
                        parīkṣā; yathā bheṣajaparīkṣottarakālamupadekṣyate//  
 Ca.3.8.47  atha vyavasāyaḥ---vyavasāyo nāma
                        niścayaḥ; yathā---vātika evāyaṃ vyādhiḥ, *idamevāsya bheṣajaṃ ceti//  
 Ca.3.8.48
                         athārthaprāptiḥ---arthaprāptirnāma
                        yatraikenārthenoktenāparasyārthasyānuktasyāpi siddhiḥ; yathā---nāyaṃ
                        saṃtarpaṇasādhyo vyādhirityukte
                        bhavatyarthaprāptiḥ---apatarpaṇasādhyo 'ayamiti, nānena divā
                        bhoktavyamityukte bhavatyarthaprāptiḥ---niśi bhoktavyamiti//  
 Ca.3.8.49  atha saṃbhavaḥ---yo yataḥ
                        saṃbhavati sa tasya saṃbhavaḥ; yathā---ṣaḍdhātavo garbhasya, vyādherahitaṃ,
                        hitamārogyasyeti//  
 Ca.3.8.50  athānuyojyam---anuyojyaṃ nāma
                        yadvākyaṃ vākyadoṣayuktaṃ tat/  
 *sāmānyato vyāhṛteṣvartheṣu vā viśeṣagrahaṇārthaṃ yadvākyaṃ tadapyanuyojyaṃ;
                        yathā---'saṃśodhanasādhyo 'ayaṃ vyādhiḥ' ityukte 'kiṃ vamanasādhyo 'ayaṃ,
                        kiṃvā virecanasādhyaḥ' ityanuyujyate//  
 Ca.3.8.51  athānanuyojyam---ananuyojyaṃ
                        nāmāto viparyayeṇa; yathā---ayamasādhyaḥ//  
 Ca.3.8.52  athānuyogaḥ---anuyogo nāma sa yat
                        tadvidyānāṃ tadvidyaireva sārdhaṃ tantre tantraikadeśe vā praśnaḥ
                        praśnaikadeśo vā jñānavijñāvacanaprativacanaparīkṣārthamādiśyate/  
 yathā---'nityaḥ puruṣaḥ' iti pratijñāte yat paraḥ 'ko hetuḥ' ityāha,
                        so 'anuyogaḥ//  
 Ca.3.8.53  atha pratyanuyogaḥ---pratyanuyogo
                        nāmānuyogasyānuyogaḥ; yathā---asyānuyogasya punaḥ ko heturiti//  
 Ca.3.8.54  atha vākyadoṣaḥ---vākyadoṣo nāma
                        yathā khalvasminnartha nyūnam, anarthakam, apārhtakaṃ, viruddhaṃ ceti; etāni
                        hyantareṇa na prakṛto 'arhtaḥ praṇaśyet/  
 tatra nyūnaṃ---pratijñāhetūdāharaṇopanayanigamanānāmanyatamenāpi nyūnaṃ
                        nyūnaṃ bhavati; yadvā bahūpadiṣṭahetukamekena hetunā sādhyate tacca nyūnam/  
 athādhikam---adhikaṃ nāma yannyanaviparītaṃ, yadvā++āyurvede bhāṣyamāṇe
                        bārhaspatyamauśanasamanyadvā yatkiṃcidapratisaṃbaddhārthamucyate, yadvā
                        saṃbaddhārthamapi dvirabhidhīyate tat punaruktadoṣatvādadhikaṃ; tacca
                        punaruktaṃ dvividham---arthapunaruktaṃ, śabdapunaruktaṃ ca;
                        tatrārthapunaruktaṃ yathā---bheṣajamauṣadhaṃ sādhanamiti, śabdapunaruktaṃ
                        punarbheṣajaṃ bheṣajamiti/  
 athānarthakam---anarhtakaṃ nāma yadvacanamakṣaragrāmamātrameva syāt
                        pañcavargavanna cārthato gṛhyate/  
 athāpārthakam---apārthakaṃ nāma yadarthavacca paraspareṇāsaṃyujyamānārthakaṃ;
                        yathā---cakra-na(ta)kra-vaṃśa-vajra-niśākarā iti/  
 atha viruddhaṃ---viruddhaṃ nāma yaddṛṣṭāntasiddhāntasamayairviruddhaṃ; tatra
                        pūrvaṃ dṛṣṭāntasiddhāntāvuktau; samayaḥ punastridhā bhavati;
                        yathā---āyurvaidikasamayaḥ, yājñikasamayaḥ, kokṣaśāstrikasamayaśceti;
                        tatrāyurvaidikasamayaḥ-catuṣpādaṃ bheṣajamiti, yājñikasamayaḥ-ālabhyā
                        yajamānaiḥ paśava iti, mokṣaśāstrikasamayaḥ-sarvabhūteṣvahiṃseti; tatra
                        svasamayaviparītamucyamānaṃ viruddhaṃ bhavati/  
 iti vākyadoṣāḥ//  
 Ca.3.8.55  atha
                        vākyapraśaṃsā---vākyapraśaṃsā nāma yathā khalvasminnarthe tvanyūnam,
                        anadhikam, arthavat, anapārthakam, aviruddham, adhigatapadārthaṃ ceti
                        yattadvākyamananuyojyamiti praśasyate//  
 Ca.3.8.56  atha cchalaṃ---chalaṃ nāma
                        pariśaṭhamarthābhāsamanarthakaṃ vāgvastumātrameva/  
 taddvividhaṃ---vākchalṃ, sāmānyacchalaṃ ca/  
 tatra vākchalaṃ nāma yathā---kaścidbrūyāt---navatantre 'ayaṃ bhiṣagiti, atha
                        bhiṣag brūyāt---nāhaṃ navatantra ekatantro 'ahamiti; paro brūyāt---nāhaṃ
                        bravīmi nava tantrāṇi taveti, api tu navābhyastaṃ te tantramiti; bhiṣak
                        brūyāt---na mayā navābhyastaṃ tantram, anekadhā 'abhyastaṃ mayā tantramiti;
                        etadvākchalam/  
 sāmānyacchalaṃ nāma yathā---vyādhipraśamanāyauṣadhamityukte, paro
                        bhūyāt---sat satpraśamanāyeti kiṃ nu bhavānāha; san hi rogaḥ, sadauṣadhaṃ;
                        yadi ca sat satpraśamanāya bhavati, tatra sat kāsaḥ, sat kṣayaḥ, satsāmānyāt
                        kāsaste kṣayapraśamanāya bhaviṣyatīti/  
 etat sāmānyacchalam//  
 Ca.3.8.57  athāhetuḥ---aheturnāma
                        prakaraṇasamaḥ, saṃśayasamaḥ, varṇyasamaśceti/  
 tatra prakaraṇasamo nāmāheturyathā---anyaḥ śarīrādātmā nitya iti; paro
                        brūyāt---yasmādanyaḥ śarīrādātmā, tasmānnityaḥ; śarīraṃ hyanityamato
                        vidharmiṇā *cātmanā bhavitavyamityeṣa cāhetuḥ; nahi ya eva pakṣaḥ sa eva
                        heturiti/  
 saṃśayasamo nāmāheturya eva saṃśayahetuḥ sa eva saṃśayacchedahetuḥ;
                        yathā---ayamāyurvedaikadeśamāha, kiṃnvayaṃ cikitsakaḥ syānna veti saṃśaye
                        paro brūyāt---yasmādayamāyurvedaikadeśamāha tasmāccikitsako 'ayamiti, na ca
                        saṃśayacchedahetuṃ viśeṣayati, eṣa cāhetuḥ; na hi ya eva saṃśayahetuḥ, sa
                        eva saṃśayacchedaheturbhavati/  
 varṇyasamo nāmāhetuḥ-yo heturvarṇyāviśiṣṭaḥ;
                        yathā---kaścidbrūyāt---asparśatvādbuddhiranityā śabdaviditi; atra varṇyaḥ
                        śabdo buddhirapi varṇyā, tadubhayavarṇyāviśiṣṭatvādvarṇyasamo 'apyahetuḥ//  
 Ca.3.8.58  athātītakālam---atītakālaṃ nāma
                        yat pūrvaṃ vācyaṃ tat paścāducyate, tat kālātītatvādagrāhyaṃ bhavatīti;
                        *pūrvaṃ vā nigrahaprāptamanigṛhya parigṛhya pakṣāntaritaṃ paścānnigṛhīte,
                        tattasyātītakālatvānnigrahavacanamasamarthaṃ bhavatīti//  
 Ca.3.8.59  athopālambhaḥ-upālambho nāma
                        hetordoṣavacanaṃ; yathā-pūrvamahetavo hetvābhāsā vyākhyātāḥ//  
 Ca.3.8.60  atha parihāraḥ---parihāro nāma
                        tasyaiva doṣavacanasya pariharaṇaṃ; yathā---nityamātmani śarīrasthe
                        jīvaliṅgānyupalabhyante, tasya cāpagamānnopalabhyante, tasmādanyaḥ
                        śarīrādātmā nityaśceti//  
 Ca.3.8.61  atha
                        pratijñāhāniḥ---pratijñāhānirnāma sā pūrvaparigṛhītāṃ pratijñāṃ paryanuyukto
                        yat parityajati, yathā prāk pratijñāṃ kṛtvā nityaḥ puruṣa iti,
                        paryanuyuktastvāha---anitya iti//  
 Ca.3.8.62  athābhyanujñā---abhyanujñā nāma
                        sā ya iṣṭāniṣṭābhyupagamaḥ//  
 Ca.3.8.63  atha hetvantaraṃ---hetvantaraṃ
                        nāma prakṛtahetau vācye yadvikṛtahetumāha//  
 Ca.3.8.64  athārthāntaram---arthāntaraṃ
                        nāmaikasmin vaktavye 'aparaṃ yadāha/  
 yathā-jvaralakṣaṇe vācye pramehalakṣaṇamāha//  
 Ca.3.8.65  atha
                        nigrahasthānaṃ---nigrahasthānaṃ nāma parājayaprāptiḥ; tacca trirabhihitasya
                        vākyasyāparijñānaṃ pariṣadi vijñānavatyāṃ, yadvā
                        ananuyojyasyānuyogo 'anuyojyasya cānanuyogaḥ/  
 pratijñāhāniḥ, abhyanujñā, kālātītavacanam, ahetuḥ, nyūnam, adhikaṃ,
                        vyartham, anarthakaṃ, punaruktaṃ, viruddhaṃ, hetvantaram, arthāntaraṃ ca
                        nigrahasthānam//  
 Ca.3.8.66  iti vādamārgapadāni
                        yathoddeśamabhinirdiṣṭāni bhavanti//  
 Ca.3.8.67  vādastu khalu bhiṣajāṃ
                        pravartamāno pravartetāyurveda eva, nānyatra/  
 atra hi vākyaprativākyavistarāḥ kevalāścopapattayaḥ sarvādhikaraṇeṣu/  
 tāḥ sarvāḥ samavekṣya sarvaṃ vākyaṃ brūyāt,
                        nāprakṛtakamaśāstramaparīkṣitamasādhakamākulamavyāpakaṃ vā/  
 sarvaṃ ca hetumadbrūyāt/  
 hetumanto hyakaluṣāḥ sarva eva vādavigrahāścikitsite kāraṇabhūtāḥ,
                        praśastabuddhivardhakatvāt; sarvārambhasiddhaṃ hyāvahatyanupahatā buddhiḥ//  
 Ca.3.8.68  imāni khalu tāvadiha kānicit
                        prakaraṇāni bhiṣajāṃ jñānārthamupadekṣyāmaḥ/  
 jñānapūrvakaṃ hi karmaṇāṃ samārambhaṃ praśaṃsanti kuśalāḥ/  
 jñātvā hi
                        kāraṇa-karaṇa-kāryayoni-kārya-kāryaphalānubandha-deśa-kāla-pravṛttyupāyān
                        samyagabhinirvartamānaḥ kāryābhinirvṛttāviṣṭaphalānubandhaṃ
                        kāryamabhinirvartayatyanatimahatā yatnena kartā//  
 Ca.3.8.69  tatra kāraṇaṃ nāma tad *yat
                        karoti, sa eva hetuḥ, sa kartā//  
 Ca.3.8.70  karaṇaṃ punastad
                        yadupakaraṇāyopakalpate kartuḥ kāryābhinirvṛttau prayatamānasya//  
 Ca.3.8.71  kāryayonistu sā yā vikriyamāṇā
                        kāryatvamāpadyate//  
 Ca.3.8.72  kāryaṃ tu
                        tadyasyābhinirvṛttimabhisamdhāya kartā pravartate //  
 Ca.3.8.73  kāryaphalaṃ punastad yatprayojanā
                        kāryābhinirvṛttiriṣyate//  
 Ca.3.8.74  anubandhaḥ khalu sa yaḥ
                        kartāramavaśyamanubadhnāti kāryāduttarakālaṃ kāryanumittaḥ śubho
                        vā 'apyaśubho bhāvaḥ//  
 Ca.3.8.75  deśastvadhiṣṭhānam//  
 Ca.3.8.76  kālaḥ punaḥ pariṇāmaḥ//  
 Ca.3.8.77  pravṛttistu khalu ceṣṭā
                        kāryārthā; saiva kriyā, karma, yatnaḥ, kāryasamārambhaśca//  
 Ca.3.8.78  upāyaḥ punastrayāṇāṃ kāraṇādīnāṃ
                        sauṣṭhavam-*abhividhānaṃ ca samyak kāryakāryaphalānubandhavarjyānāṃ,
                        kāryāṇāmabhinirvartaka *ityatastūpāyaḥ; kṛte nopāyārtho 'asti, na ca vidyate
                        tadātve, kṛtāccottarakālaṃ phalaṃ, phalāccānubandha iti//  
 Ca.3.8.79  etaddaśavidhamagre parīkṣyaṃ,
                        tato 'anantaraṃ kāryārthā pravṛttiriṣṭā/  
 tasmādbhiṣak kāryaṃ cikīrṣuḥ prāk kāryasamārambhāt parīkṣayā kevalaṃ
                        parīkṣyaṃ parīkṣya karma samārabheta kartum//  
 Ca.3.8.80  tatra cedbhiṣagabhiṣagvā bhiṣajaṃ
                        kaścidevaṃ khalu pṛcched---vamanavirecanāsthāpanānuvāsanaśirovirecanāni
                        prayoktukāmena bhiṣajā katividhayā parīkṣayā katividhameva parīkṣyaṃ,
                        kaścātra parīkṣyaviśeṣaḥ, kathaṃ ca parīkṣitavyaḥ, kiṃprayojanā ca parīkṣā,
                        kva ca vamanādīnāṃ pravṛttiḥ, kva ca nivṛttiḥ, pravṛttinivṛttilakṣaṇasaṃyoge
                        ca kiṃ naiṣṭhikaṃ, kāni ca vamanādīnāṃ bheṣajadravyāṇyupayogaṃ gacchantīti//  
 Ca.3.8.81  sa evaṃ pṛṣṭo yadi
                        mohayitumicchet, brūyādenaṃ---bahuvidhā hi parīkṣā tathā
                        parīkṣyavidhibhedaḥ, katamena vidhibhedaprakṛtyantareṇa bhinnayā parīkṣayā
                        kena vā vidhibhedaprakṛtyantareṇa parīkṣyasya bhinnasya bhedāgraṃ bhavān
                        *pṛcchatyāyamānaṃ; nedānīṃ bhavato 'anyena vidhibhedaprakṛtyantareṇa bhinnayā
                        parīkṣayā 'anyena vā vidhibhedaprakṛtyantareṇa parīkṣyasya
                        bhinnasyābhilaṣitamarthaṃ śrotumahamanyena parīkṣāvidhibhedenānyena vā
                        vidhibhedaprakṛtyantareṇa parīkṣyaṃ bhittvā+*anyathā++ācakṣāṇa icchāṃ
                        pūrayeyamiti//  
 Ca.3.8.82  sa yaduttaraṃ brūyāttat
                        samīkṣyottaraṃ vācyaṃ syādyathoktaṃ ca prativacanavidhimavekṣya; *samyak
                        yadi tu brūyānna cainaṃ mohayitumicchet, prāptaṃ tu vacanakālaṃ manyeta,
                        kāmamasmai brūyādāptameva nikhilena//  
 Ca.3.8.83  dvividhā tu khalu
                        parīkṣājñānavatāṃ---pratyakṣam, anumānaṃ ca/  
 etaddhi dvayamupadeśaśca parīkṣā syāt/  
 eva meṣā dvividhā parīkṣā, trividhā vā sahopadeśena//  
 Ca.3.8.84  daśavidhaṃ tu parīkṣyaṃ kāraṇādi
                        yaduktamagre, tadiha bhiṣagādiṣu saṃsārya saṃdarśayiṣyāmaḥ---iha
                        kāryaprāptau kāraṇaṃ bhiṣak, karaṇaṃ punarbheṣajaṃ,
                        kāryayonirdhātuvaiṣamyaṃ, kāryaṃ dhātusāmyaṃ, kāryaphalaṃ sukhāvāptiḥ,
                        anubandhaḥ khalvāyuḥ, deśo bhūmirāturaśca, kālaḥ punaḥ
                        saṃvatsaraścāturāvasthā ca, pravṛttiḥ pratikarmasamārambhaḥ, upāyastu
                        bhiṣagādīnāṃ sauṣṭhavam-*abhividhānaṃ ca samyak/ ihāpyasyopāyasya viṣayaḥ
                        pūrveṇaivopāyaviśeṣeṇa vyākhyātaḥ/  
 iti kāraṇādīni daśa daśasu bhiṣagādiṣu saṃsārya saṃdarśitāni,
                        tathaivānupūrvyaitaddaśavidhaṃ parīkṣyamuktaṃ ca//  
 Ca.3.8.85  tasya yo yo *viśeṣo yathā yathā
                        ca parīkṣitavyaḥ, sa tathā tathā vyākhyāsyate//  
 Ca.3.8.86  kāraṇaṃ bhiṣagityuktamagre, tasya
                        parīkṣā---bhiṣaṅnāma yo bhiṣajyati, yaḥ sūtrārthaprayogakuśalaḥ, yasya cāyuḥ
                        sarvathā viditaṃ yathāvat/  
 sa ca sarvadhātusāmyaṃ cikīrṣannātmānamevāditaḥ parīkṣeta guṇiṣu guṇataḥ
                        kāryābhinirvṛttiṃ paśyan, kaccidahamasya kāryasyābhinirvartane samarhto na
                        veti; tatreme bhiṣagguṇā yairupapanno bhiṣagdhātusāmyābhinirvartane samartho
                        bhavati; tadyathā---paryavadātaśrutatā, paridṛṣṭakarmatā, dākṣyaṃ, śaucaṃ,
                        jitahastatā, upakaraṇavattā, sarvendriyopapannatā, prakṛtijñatā,
                        pratipattijñatā ceti//  
 Ca.3.8.87  karaṇaṃ punarbheṣajam/  
 bheṣajaṃ nāma tadyadupakaraṇāyopakalpate bhiṣajo dhātusāmyābhinirvṛttau
                        prayatamānasya viśeṣataścopāyāntebhyaḥ/  
 taddvividhaṃ vyapāśrayabhedāt---daivavyapāśrayaṃ, yuktivyaṛpāśrayaṃ ceti/  
 tatra daivavya
                        pāśrayaṃ---mantrauṣadhimaṇimaṅgalabalyupahārahomaniyamaprāyaścittopavāsasvastyayanapraṇipātagamanādi,
                        yuktivyapāśrayaṃ---saṃśodhanopaśamane ceṣṭāśca dṛṣṭaphalāḥ/  
 etaccaiva bheṣajamaṅgabhedādapi dvividhaṃ---dravyabhūtam, adravyabhūtaṃ ca/  
 tatra yadadravyabhūtaṃ tadupāyābhiplutam/  
 upāyo nāma
                        bhayadarśanavismāpanavismāraṇakṣobhaṇaharṣaṇabharstanavadhabandhasvapnasaṃvāhanādiramūrto
                        bhāvaviśeṣo yathoktāḥ siddhyupāyāśca^*upāyābhiplutā iti/  
 yattu dravyabhūtaṃ tadvamanādiṣu yogamupaiti/  
 tasyāpīyaṃ parīkṣā---idamevaṃprakṛtyai(e?)vaṃguṇamivaṃprabhāvamasmin deśe
                        jātamasminnṛtāvevaṃ gṛhītamevaṃ nihitamevamupaskṛtamanayā ca mātrayā
                        yuktamasmin vyādhāvevaṃvidhasya puruṣasyaivatāvantaṃ
                        doṣamapakarṣatyupaśamayati vā, yadanyadapi caivaṃvidhaṃ bheṣajaṃ
                        bhavettacca^*anena viśeṣeṇa yuktamiti//  
 Ca.3.8.88  kāryayonirdhātuvaiṣamyaṃ, tasya
                        lakṣaṇaṃ vikārāgamaḥ/  
 parīkṣā tvasya vikāraprakṛteścaivonātiriktaliṅgaviśeṣāvṛekṣaṇaṃ vikārasya ca
                        sādhyāsādhyamṛdudāruṇaliṅgaviśeṣāvekṣaṇamiti//  
 Ca.3.8.89  kāryaṃ dhātusāmyaṃ, tasya
                        lakṣaṇaṃ vikāropaśamaḥ/ parīkṣā tvasya-rugupaśamanaṃ, svaravarṇayogaḥ,
                        śarīropacayaḥ, balavṛddhiḥ, abhyavahāryābhilāṣaḥ, rucirāhārakāle,
                        abhyavahṛtasya cāhārasya kāle samyagjaraṇaṃ, nidrālābho yathākālaṃ,
                        vaikāriṇāṃ ca svapnānāmadarśanaṃ, sukhena ca pratibodhanaṃ,
                        vātamūtrapurīṣaretasāṃ muktiḥ, sarvākārairmanobuddhīndriyāṇāṃ
                        cāvyāpattiriti//  
 Ca.3.8.90  kāryaphalaṃ sukhāvāptiḥ, tasya
                        lakṣaṇaṃ---manobuddhīcdriyaśarīratuṣṭiḥ//  
 Ca.3.8.91  anubandhastu khalvāyuḥ, tasya
                        lakṣaṇaṃ---prāṇaiḥ saha saṃyogaḥ//  
 Ca.3.8.92  deśastu bhūmirāturaśca//  
 Ca.3.8.93  tatra bhūmiparīkṣā
                        āturaparijñānahetorvā syādauṣadhaparijñānahetorvā/  
 tatra tāvadiyamāturaparijñānahetoḥ/  
 tadyathā---ayaṃ kasmin bhūmideśe jātaḥ saṃvṛddho vyādhito vā; tasmiṃśca
                        bhūmideśe manuṣyāṇāmidamāhārajātam, idaṃ vihārajātam, idamācārajātam,
                        etāvacca balam, evaṃvidhaṃ sattvam, evaṃvidhaṃ sātmyam, evaṃvidho doṣaḥ,
                        bhaktiriyam, ime vyādhayaḥ, hitamidam, ahitamidamiti *prāyograhaṇena/  
 auṣadhaparijñānahetostu kalpeṣu bhūmiparīkṣā vakṣyate//  
 Ca.3.8.94  āturastu khalu kāryadeśaḥ/  
 tasya parīkṣā āyuṣaḥ pramāṇajñānahetorvā syād, baladoṣapramāṇajñānahetorvā/  
 tatra tāvadiyaṃ baladoṣapramāṇajñānahetoḥ; doṣapramāṇānurupo hi
                        *bheṣajapramāṇavikalpo balapramāṇaviśeṣāpekṣo bhavati/  
 sahasā hyatibalamauṣadhamaparīkṣakaprayuktamalpabalamāturamatipātayet; na
                        hyatibalānyāgreyavāyavīyānyauṣadhānyagnikṣāraśastrakarmāṇi vā
                        śakyante 'alpabalaiḥ soḍhum; asahyātitīkṣṇavegatvāddhi tāni sadyaḥprāṇaharāṇi
                        syuḥ/  
 etaccaiva kāraṇamapekṣamāṇā
                        hīnabalamāturamaviṣādakarairmṛdusukumāraprāyairuttarottaragurubhiravibhramairanātyayikaiścopacarantyauṣadhaiḥ;
                        viśeṣataśca nārīḥ, tā hyanavasthitamṛduvivṛtaviklavahṛdayāḥ prāyaḥ
                        sukumāryo 'abalāḥ parasaṃstabhyāśca/  
 tathā balavati balavadvyādhiparigate
                        svalpabalamauṣadhamaparīkṣakaprayuktamasādhakameva bhavati/  
 tasmādāturaṃ parīkṣeta prakṛtitaśca, vikṛtitaśca, sārataśca, saṃhananataśca,
                        pramāṇataśca, sātmyataśca, sattvataśca, āhāraśaktitaśca, vyāyāmaśaktitaśca,
                        vayastaśceti, balapramāṇaviśeṣagrahaṇahetoḥ//  
 Ca.3.8.95  *tatra prakṛtyādīn
                        bhāvānanuvyākhyāsyāmaḥ/  
 tadyathā---śukraśoṇitaprakṛtiṃ, kālagarbhāśayaprakṛtiṃ,
                        āturāhāravihāraprakṛtiṃ, mahābhūtavikāraprakṛtiṃ ca garbhaśarīramapekṣate/  
 *etāni hi yena *doṣeṇādhikenaikenānekena vā samanubadhyante, tena tena doṣeṇa
                        garbho 'anubadhyate; tataḥ sā sā doṣaprakṛtirucyate manuṣyāṇāṃ
                        garbhādipravṛttā/  
 tasmācchleṣmalāḥ prakṛtyā kecit, pittalāḥ kecit, vātalāḥ kecit, saṃsṛṣṭāḥ
                        kecit, samadhātavaḥ kecidbhavanti/  
 teṣāṃ hi lakṣaṇāni vyākhyāsyāmaḥ//  
 Ca.3.8.96  śleṣmā hi
                        snigdhaślakṣṇamṛdumadhurasārasāndramandastimitaguruśītavijjalācchaḥ/  
 tasya snehācchleṣmalāḥ snigdhāṅgāḥ, ślakṣṇatvācchlakṣṇāṅgāḥ,
                        mṛdutvāddṛṣṭisukhasukumārāvadātagātrāḥ, māduryāt prabhūtaśukravyavāyāpatyāḥ,
                        sāratvāt sārasaṃhatasthiraśarīrāḥ, sāndratvādupacitaparipūrṇasarvāṅgāḥ,
                        mandatvānmandaceṣṭāhāravyāhārāḥ, staimityādaśīdhrārambhakṣobhavikārāḥ,
                        gurutvāt sārādhiṣṭhitāvasthitagatayaḥ,
                        śaityādalpakṣuttṛṣṇāsaṃtāpasvedadoṣāḥ, vijjalatvāt
                        suśliṣṭasārasandhibandhanāḥ, tathā 'acchatvāt prasannadarśanānanāḥ
                        prasannasnigdhavarṇasvarāśca bhavanti/  
 ta evaṃguṇayogācchleṣmalā balavanto vasumanto vidyāvanta aujasvinaḥ śāntā
                        āyuṣmantaśca bhavanti//  
 Ca.3.8.97  pittamuṣṇaṃ tīkṣṇaṃ dravaṃ
                        visramamlaṃ kaṭukaṃ ca/  
 tasyauṣṇyāt pittalā bhavantyuṣṇāsahā, uṣṇamukhāḥ, *sukumārāvadātagātrāḥ,
                        prabhūtavipluvyaṅgatilapiḍakāḥ, kṣutpipāsāvantaḥ,
                        kṣipravalīpalitakhālityadoṣāḥ, prāyo mṛdvalpakapilaśmaśrulomakeśāśca;
                        taikṣṇyāttīkṣṇaparākramāḥ, tīkṣṇāgnayaḥ, prabhūtāśanapānāḥ, kleśāsahiṣṇavo,
                        dandaśūkāḥ; dravatvācchithilamṛdusandhimāṃsāḥ,
                        prabhūtasṛṣṭasvedamūtrapurīṣāśca; visratvāt
                        prabhūtapūtikakṣāsyaśiraḥśarīragandhāḥ; kaṭvamlatvādalpaśukravyavāyāpatyāḥ;
                        ta evaṃguṇayogāt pittalā madhyabalā madhyāyuṣo
                        madhyajñānavijñānavittopakaraṇavantaśca bhavanti//  
 Ca.3.8.98  vātastu
                        rūkṣalaghucalabahuśīghraśītaparuṣaviśadaḥ/  
 tasya raukṣyādvātalā rūkṣāpacitālpaśarīrāḥ
                        pratatarūkṣa-*kṣāmasannasaktajarjarasvarā jāgarūkāśca bhavanti,
                        laghutvāllaghucapalagaticeṣṭāhāravyāhārāḥ,
                        calatvādanavasthitasandhyakṣibhrūhanvoṣṭhajihvāśriraḥskandhapāṇipādāḥ,
                        bahutvādbahupralāpakaṇḍarāsirāpratānāḥ,
                        śīghratvācchrīghrasamārambhakṣobhavikārāḥ śīghratrāsarāgavirāgāḥ
                        śrutagrāhiṇo 'alpasmṛtayaśca, śaityācchītāsahiṣṇavaḥ
                        pratataśītakodvepakastambhāḥ, pāruṣyāt
                        paruṣakeśaśmaśruromanakhadaśanavadanapāṇipādāḥ, vaiśadyāt sphuṭitāṅgāvayavāḥ
                        satatasandhiśabdagāminaśca bhavanti; ta evaṃ guṇayogādvātalāḥ
                        prāyeṇālpabalāścālpāyuṣaścālpāpatyāścālpasādhanāścālpadhanāśca bhavanti//  
 Ca.3.8.99  saṃsargāt saṃsṛṣṭalakṣaṇāḥ//  
 Ca.3.8.100  sarvaguṇasamuditāstu
                        samadhātavaḥ/  
 ityevaṃ prakṛtitaḥ parīkṣeta//  
 Ca.3.8.101  vikṛtitaśceti vikṛtirucyate
                        vikāraḥ/  
 tatra vikāraṃ hetu-doṣa-dūṣya-prakṛti-deśa-kāla-balaviśeṣairliṅgataśca
                        parīkṣeta, na hyantareṇa hetvādīnāṃ balaviśeṣaṃ vyādhibalaviśeṣopalabdhiḥ/  
 yasya hi vyādherdoṣa-dūṣya-prakṛti-deśa-kāla-balasāmyaṃ bhavati, mahacca
                        hetuliṅgabalaṃ, sa vyādhirbalavān bhavati; tadviparyayāccālpabalaḥ;
                        madhyabalastu
                        doṣadūṣyādīnāmanyatamasāmānyāddhetuliṅgamadhyabalatvāccopalabhyate//  
 Ca.3.8.102  sārataśceti sārāṇyaṣṭau
                        puruṣāṇāṃ balamānaviśeṣajñānārthamupadiśyante;
                        tadyathā---tvagraktamāṃsamedo 'asthimajjaśukrasattvānīti//  
 Ca.3.8.103  tatra
                        snigdhaślakṣṇamṛduprasannasūkṣmālpagambhīrasukumāralomā saprabheva ca tvak
                        tvaksārāṇām/  
 sā sāratā sukhasaubhāgyaiśvaryopabhogabuddhividyārogyapraharṣaṇānyāyuṣyatvaṃ
                        cācaṣṭe//  
 Ca.3.8.104
                         karṇākṣimukhajihvānāsauṣṭhapāṇipādatalanakhalalāṭamehanaṃ
                        snigdharaktavarṇaṃ śrīmadbhrājiṣṇu raktasārāṇām/  
 sā sāratā sukhamuddhatāṃ medhāṃ manasvitvaṃ
                        saukumāryamanatibalamakleśasahiṣṇutvamuṣṇāsahiṣṇutvaṃ cācaṣṭe//  
 Ca.3.8.105
                         śaṅkhalalāṭakṛkāṭikākṣigaṇḍahanugrīvāskandhodarakakṣavakṣaḥpāṇipādasandhayaḥ
                        sthiraguruśubhamāṃsopacitā māṃsasārāṇām/  
 sā sāratā kṣamāṃ dhṛtimalaulyaṃ vittaṃ vidyāṃ sukhamārjavamārogyaṃ
                        balamāyuśca dīrghamācaṣṭe//  
 Ca.3.8.106
                         varṇasvaranetrakeśalomanakhadantauṣṭhamūtrapurīṣeṣu viśeṣataḥ sneho
                        medaḥsārāṇām/  
 sā sāratā vittaiśvaryasukhopabhogapradānānyārjavaṃ sukumāropacāratāṃ
                        cācaṣṭe//  
 Ca.3.8.107
                         pārṣṇigulphajānvaratnijatrucibukaśiraḥparvasthūlāḥ
                        sthūlāsthinakhadantāścāsthisārāḥ/  
 te mahotsāhāḥ kriyāvantaḥ kleśasahāḥ sārasthiraśarīrā bhavantyāyuṣmantaśca//  
 Ca.3.8.108  mṛdvaṅgā balavantaḥ
                        snigdhavarṇasvarāḥ sthūladīrghavṛttasandhayaśca majjasārāḥ/  
 te dīrghāyuṣo balavantaḥ śrutavittavijñānāpatyasaṃmānabhājaśca bhavanti//  
 Ca.3.8.109  saumyāḥ saumyaprekṣiṇaḥ
                        kṣīrapūrṇalocanā iva praharṣabahulāḥ
                        snigdhavṛttasārasamasaṃhataśikharadaśanāḥ prasannasnigdhavarṇasvarā
                        bhrājiṣṇavo mahāsphicaśca śukrasārāḥ/  
 te *strīpriyopabhogā balavantaḥ sukhaiśvaryārogyavittasaṃmānāpatyabhājaśca
                        bhavanti//  
 Ca.3.8.110  smṛtimanto bhaktimantaḥ
                        kṛtajñāḥ prajñāḥ śucayo mahotsāhā dakṣā dhīrāḥ
                        samaravikrāntayodhinastyaktaviṣādāḥ suvyavasthitagatigambhīrabuddhiceṣṭāḥ
                        kalyāṇābhiniveśinaśca sattvasārāḥ/  
 teṣāṃ svalakṣaṇaireva guṇā vyākhyātāḥ//  
 Ca.3.8.111  tatra sarvaiḥ sārairupetāḥ
                        puruṣā bhavantyatibalāḥ *paramasukhayuktāḥ kleśasahāḥ sarvārambheṣvātmani
                        jātapratyayāḥ kalyāṇābhiniveśinaḥ sthirasamāhitaśarīrāḥ susamāhitagatayaḥ
                        sānunādasnigdhagambhīramahāsvarāḥ sukhaiśvaryavittopabhogasaṃmānabhājo
                        mandajaraso mandavikārāḥ prāyastulyaguṇavistīrṇāpatyāścirajīvinaśca//  
 Ca.3.8.112  ato viparītāstvasārāḥ//  
 Ca.3.8.113  madhyānāṃ madhyaiḥ
                        sāraviśeṣairguṇaviśeṣā vyākhyātā bhavanti//  
 Ca.3.8.114  iti sārāṇyaṣṭau puruṣāṇāṃ
                        balapramāṇaviśeṣajñānārthamupadiṣṭāni bhavanti//  
 Ca.3.8.115  kathaṃ nu
                        śarīramātradarśanādeva bhiṣaṅnuhyedayamupacitatvādbalavān, ayamalpabalaḥ
                        kṛśatvāt, mahābalo 'ayaṃ mahāśarīratvāt, ayamalpaśarīratvādalpabala iti;
                        dṛśyante hyalpaśarīrāḥ kṛśāścaike balavantaḥ; tatra pipīlikābhāraharaṇavat
                        siddhiḥ/  
 ataśca sārataḥ *parīkṣetetyuktam//  
 Ca.3.8.116  saṃhananataśceti saṃhananaṃ,
                        *saṃhati saṃyojanamityeko 'arthaḥ/  
 tatra samasuvibhaktāsthi, subaddhasandhi, suniviṣṭamāṃsaśoṇitaṃ, susaṃhataṃ
                        śarīramityucyate/  
 tatra susaṃhataśarīrāḥ puruṣā balavantaḥ, viparyayeṇālpabalāḥ, madhyatvāt
                        saṃhananasya madhyabalā bhavanti//  
 Ca.3.8.117  pramāṇataśceti śarīrapramāṇaṃ
                        punaryathāsvenāṅgulipramāṇenopadekṣyate utsedhavistārāyāmairyathākramam/  
 tatra *pādau catvāri ṣaṭ caturdaśāṅgulāni, jaṅghe tvaṣṭādaśāṅgule
                        ṣoḍaśāṅgulaparikṣepe ca, jānunī caturaṅgule ṣoḍaśāṅgulaparikṣepe,
                        triṃśadaṅgulaparikṣepāvaṣṭādaśāṅgulāvūru, ṣaḍaṅguladīrghau
                        vṛṣaṇāvaṣṭāṅgulapariṇāhau, śephaḥ ṣaḍaṅguladīrghaṃ pañcāṅgulapariṇāhaṃ,
                        dvādaśāṅgulipariṇāho bhagaḥ, ṣoḍaśāṅgulavistārā kaṭī, daśāṅgulaṃ bastiśiraḥ,
                        daśāṅgulavistāraṃ dvādaśāṅgulamudaraṃ, daśāṅgulavistīrṇe dvādaśāṅgulāyāme
                        pārśve, dvādaśāṅgulaṃ stanāntaraṃ, dvyaṅgulaṃ stanaparyantaṃ,
                        caturviṃśatyaṅgulaviśālaṃ dvādaśāṅgulotsedhamuraḥ, *dvyaṅgulaṃ hṛdayam,
                        aṣṭāṅgulau skandhau, ṣaḍaṅgulāvaṃsau, ṣoḍaśāṅgulau prabāhū, pañcadaśāṅgulau
                        prapāṇī, hastau *dvādaśāṅgulau, kakṣāvaṣṭāṅgulau, trikaṃ
                        dvādaśāṅgulotsadham, aṣṭādaśāṅgulotsedhaṃ pṛṣṭhaṃ, caturaṅgulotsedhā
                        dvāviṃśatyaṅgulapariṇāhā śirodharā, dvādaśāṅgulotsedhaṃ
                        caturviṃśatyaṅgulapariṇāhamānanaṃ, pañcāṅgulamāsyaṃ,
                        cibukauṣṭhakarṇākṣimadhyanāsikālalāṭaṃ caturaṅgulaṃ, ṣoḍaśāṅgulotsedhaṃ
                        dvātriṃśadaṅgulapariṇāhaṃ śiraḥ; iti pṛthaktvenāṅgāvayavānāṃ mānamuktam/  
 kevalaṃ punaḥ śarīramaṅguliparvāṇi caturaśītiḥ/  
 tadāyāmavistārasamaṃ samucyate/  
 tatrāyurbalamojaḥ sukhamaiśvaryaṃ vittamiṣṭāścāpare bhāvā bhavantyāyattāḥ
                        pramāṇavati śarīre; viparyayastvato hīne 'adhike vā//  
 Ca.3.8.118  sātmyataśceti sātmyaṃ nāma
                        tadyat sātatyenopasevyamānamupaśete/  
 tatra ye ghṛtakṣīratailamāṃsarasasātmyāḥ sarvarasasātmyāśca te balavantaḥ
                        kleśasahāścirajīvinaśca bhavanti, rūkṣasātmyāḥ punarekarasasātmyāśca ye te
                        prāyeṇālpabalā alpakleśasahā alpāyuṣo 'alpasādhanāśca bhavanti,
                        vyāmiśrasātmyāstu ye te madhyabalāḥ sātmyanimittato bhavanti//  
 Ca.3.8.119  sattvataśceti sattvamucyate
                        manaḥ/  
 taccharīrasya tantrakamātmasaṃyogāt/  
 tantrividhaṃ balabhedena---pravaraṃ, madhyam, avaraṃ ceti; ataśca
                        pravaramadhyāvarasattvāḥ puruṣā bhavanti/  
 tatra pravarasattvāḥ sattvasārāste sāreṣūpadiṣṭāḥ, svalpaśarīrā hyapi te
                        nijāgantunimittāsu mahatīṣvapi *pīḍāsvavyathā dṛśyante sattvaguṇavaiśeṣyāt;
                        madhyasattvāstva-*parānātmanyupanidhāya saṃstambhayantyātmanā++ātmānaṃ
                        parairvā 'api saṃstabhyante; hīnasattvāstu nātmanā nāpi paraiḥ sattvabalaṃ
                        prati śakyante upastambhayituṃ, mahāśarīrā hyapi te svalpānāmapi
                        vedanānāmasahā dṛśyante, sannihitabhayaśokalobhamohamānā
                        raudrabhairadviṣṭabībhatsavikṛtasaṃkathāsvapi ca paśupuruṣamāṃsaśoṇitāni
                        cāvekṣya
                        viṣādavaivarṇyamūrcchonmādabhramaprapatanānāmanyatamamāpnuvantyathavā
                        maraṇamiti//  
 Ca.3.8.120  āhāraśaktitaśceti
                        āhāraśaktirabhyavaharaṇaśaktyā jaraṇaśaktyā ca parīkṣyā; balāyuṣī
                        hyāhārāyatte//  
 Ca.3.8.121  vyāyāmaśaktitaśceti
                        vyāyāmaśaktirapi karmaśaktyā parīkṣyā/  
 karmaśaktyā hyanumīyate *balatraividhyam//  
 Ca.3.8.122  vayastaśceti
                        kālapramāṇaviśeṣāpekṣiṇī hi śarīrāvasthā vayo 'abhidhīyate/  
 tadvayo *yathāsthūlabhedena trividhaṃ---bālaṃ, madhyaṃ, jīrṇamiti/  
 tatra bālamaparipakvadhātumajātavyañjanaṃ sukumāramakleśasahamasaṃpūrṇabalaṃ
                        śleṣmadhātuprāyamāṣoḍaśavarṣaṃ, vivardhamānadhātuguṇaṃ punaḥ
                        prāyeṇānavasthitasattvamātriṃśadvarṣamupadiṣṭaṃ; madhyaṃ punaḥ
                        samatvāgatabalavīryapauruṣaparākramagrahaṇadhāraṇasmaraṇavacanavijñānasarvadhātuguṇaṃ
                        balasthitamavasthitasattvamaviśīryamāṇadhātuguṇaṃ
                        pittadhātuprāyamāṣaṣṭivarṣamupadiṣṭam; ataḥ paraṃ
                        hīyamānadhātvindriyabalavīryapauruṣaparākramagrahaṇadhāraṇasmaraṇavacanavijñānaṃ
                        bhraśyamānadhātuguṇaṃ vāyudhātuprāyaṃ krameṇa jīrṇamucyate āvarṣaśatam/  
 varṣaśataṃ khalvāyuṣaḥ pramāṇamasmin kāle; santi ca
                        punaradhikonavarṣaśatajīvino 'api manuṣyāḥ; teṣāṃ vikṛtivarjyaiḥ
                        prakṛtyādibalaviśeṣairāyuṣo lakṣaṇataśca pramāṇamupalabhya vayasastritvaṃ
                        vibhajet//  
 Ca.3.8.123  evaṃ prakṛtyādīnāṃ
                        vikṛtivarjyānāṃ bhāvānāṃ pravaramadhyāvaravibhāgena balaviśeṣaṃ vibhajet/  
 vikṛtibalatraividhyena tu doṣabalaṃ trividhamanumīyate/  
 tato bhaiṣajyasya tīkṣṇamṛdumadhyavibhāgena traividhyaṃ vibhajya yathādoṣaṃ
                        bhaiṣajyamavacārayediti//  
 Ca.3.8.124  āyuṣaḥ pramāṇajñānahetoḥ
                        punar-*indriyeṣu jātisūtrīye ca lakṣaṇānyupadekṣyante//  
 Ca.3.8.125  kālaḥ punaḥ
                        saṃvatsaraścāturāvasthā ca/  
 tatra saṃvatsaro dvidhā tridhā ṣoḍhā dvādaśadhā bhūyaścāpyataḥ pravibhajyate
                        tattatkāryamabhisamīkṣya/  
 atra khalu tāvat ṣoḍhā pravibhajya kāryamupadekṣyate-hemanto grīṣmo
                        varṣāśceti śītoṣṇavarṣalakṣaṇāstraya ṛtavo bhavanti, teṣāmantarreṣvitare
                        sādhāraṇalakṣaṇāstraya ṛtavaḥ-prāvṛṭśaradvasantā iti/  
 prāvṛḍiti prathamaḥ *pravṛṣṭaḥ kālaḥ, tasyānubandho hi varṣāḥ/  
 evamete saṃśodhanamadhikṛtya ṣaṭ vibhajyante ṛtavaḥ//  
 Ca.3.8.126  tatra sādhāraṇalakṣaṇeṣvṛtuṣu
                        vamanādīnāṃ pravṛttirvidhīyate, nivṛttiritareṣu/  
 sādhāraṇalakṣaṇā hi mandaśītoṣṇavarṣatvāt sukhatamāśca
                        bhavantyavikalpakaśaśca śarīrauṣadhānām, itare
                        punaratyarthaśītoṣṇavarṣatvādduḥkhatamāśca bhavatni vikalpakāśca
                        śarīrauṣadhānām//  
 Ca.3.8.127  tatra hemante
                        hyatimātraśītopahatatvāccharīramasukhopapannaṃ
                        bhavatyatiśītavātādhmātamatidāruṇībhūtamavabaddhadoṣaṃ ca, bheṣajaṃ punaḥ
                        saṃśodhanārthamuṣṇasvabhāvamatiśītopahatatvānmandavīryatvamāpadyate,
                        tasmāttayoḥ saṃyoge saṃśodhanamayogāyopapadyate śarīramapi ca vātopadravāya/  
 grīṣme punarbhṛśoṣṇopahatatvāccharīramasukhopapannaṃ
                        bhavatyuṣṇavātātapādhmātamatiśithilamatyarthapravilīnadoṣaṃ, bheṣajaṃ punaḥ
                        saṃśodhanārthamuṣṇasvabhāvamuṣṇānugamanāttīkṣṇataratvamāpadyate, tasmāttayoḥ
                        saṃyoge saṃśodhanamatiyogāyopapadyate śarīrāmapi pipāsopadravāya/  
 varṣāsu tu meghajalāvatate gūḍhārkacandratāre dhārākule viyati bhūmau
                        paṅkajalapaṭalasaṃvṛtāyāmatyarthopaklinnaśarīreṣu bhūteṣu vihatasvabhāveṣu
                        ca kevaleṣvauṣadhagrāmeṣu *toyatoyadānugatamārutasaṃsargād gurupravṛttīni
                        vamanādīni bhavanti, gurusamutthānāni ca śarīrāṇi/  
 tasmādvamanādīnāṃ nivṛttirvidhīyate *varṣānteṣvṛtuṣu, na cedātyayikaṃ karma/  
 ātyayike punaḥ karmaṇi kāmamṛtuṃ vikalpya kṛtrimaguṇopadhānena
                        yathartuguṇaviparītena bheṣajaṃ saṃyogasaṃskārapramāṇavikalpenopapādya
                        pramāṇavīryasamaṃ kṛtvā tataḥ prayojayeduttamena yatnenāvahitaḥ//  
 Ca.3.8.128  āturāvasthāsvapi tu kāryākāryaṃ
                        prati kālākālasaṃjñā; tadyathā---asyāmavasthāyām-*asya bheṣajasyākālaḥ,
                        kālaḥ punaranyasyeti; etadapi hi bhavatyavasthāviśeṣeṇa;
                        tasmādāturāvasthāsvapi hi kālākālasaṃjñā/  
 tasya parīkṣā---muhurmuhurāturasya sarvāvasthāviśeṣāvekṣaṇaṃ
                        yathāvadbheṣajaprayogārtham/  
 na hyatipatitakālamaprāptakālaṃ vā bheṣajamupayujyamānaṃ yaugikaṃ bhavati;
                        kālo hi bhaiṣajyaprayogaparyāptimabhinirvartayati//  
 Ca.3.8.129  pravṛttistu
                        pratikarmasamārambhaḥ" 
 tasya lakṣaṇaṃ bhiṣagauṣadhāturaparicārakāṇāṃ kriyāsamāyogaḥ//  
 Ca.3.8.130  upāyaḥ punarbhiṣagādīnāṃ
                        sauṣṭhavam-*abhividhānaṃ ca samyak/  
 tasya lakṣaṇaṃ---bhiṣagādīnāṃ yathoktaguṇasaṃpat
                        deśakālapramāṇasātmyakriyādibhiśca siddhikāraṇaiḥ
                        samyagupapāditasyauṣadhasyāvacāraṇamiti//  
 Ca.3.8.131  evamete daśa parīkṣyaviśeṣāḥ
                        pṛthak pṛthak parīkṣitavyā bhavanti//  
 Ca.3.8.132  parīkṣāyāstu khalu prayojanaṃ
                        pratipattijñānam/  
 pratipattirnāma yo vikārāro yathā pratipattavyastasya tathā 'anuṣṭhānajñānam//  
 Ca.3.8.133  yatra tu khalu vamanādīnāṃ
                        pravṛttiḥ, yatra ca nivṛttiḥ, tadvyāsataḥ siddhiṣūttaramupadekṣyāmaḥ//  
 Ca.3.8.134  pravṛnivṛttilakṣaṇasaṃyoge tu
                        gurulāghavaṃ saṃpradhārya samyagadhyavasyedanyataraniṣṭhāyām/  
 santi hi vyādhayaḥ śāstreṣūtsargāpavādairupakramaṃ prati nirdiṣṭāḥ/  
 tasmādgurulāghavaṃ saṃpradhārya samyagadhyavasyedityuktam//  
 Ca.3.8.135  yāni tu khalu vamanādiṣu
                        bheṣajadravyāṇyupayogaṃ gacchanti tānyanuvyākhyāsyāmaḥ/  
 tadyathā---phalajīmūtakekṣvākudhāmārgavakuṭajakṛtavedhanaphalāni,
                        phalajīmūtakekṣvākudhāmārgavapatrapuṣpāṇi
                        āragvadhavṛkṣakamadanasvādukaṇṭakāpāṭhāpāṭalāśārṅgeṣṭāmūrvāsaptaparṇanaktamālapicumardapaṭolasuṣavīguḍūcīcitrakasomavalkaśatāvarīdvīpīśigrumūlakaṣāyaiḥ,
                        madhukamadhūkakovidārakarvudāranīpavidulabimbīśaṇapuṣpīsadāpuṣpāpratyak
                        puṣpākaṣāyaiśca,
                        elāhareṇupriyaṅgupṛthvīkākustumburutagaranaladahrīvera-*tālīśośīrakaṣāyaiśca,
                        ikṣukāṇḍekṣvikṣuvālikādarbhapoṭagalakālaṅkṛ(ṅka)takaṣāyaiśca,
                        sumanāsaumanasyāyanīharidrādāruharidrāvṛścīrapunarnavāmahāsahākṣudrasahākaṣāyaiśca,
                        śālmaliśālmalikabhadraparṇyelāparṇyupodikoddālakadhanvanarājādanipacitrāgopīśṛṅgāṭikākaṣāyaiśca,
                        pippalīpippalīmūlacavyacitrakaśṛṅgaverasarṣapaphāṇitakṣīrakṣāralavaṇodakaiśca,
                        yathālābhaṃ yatheṣṭaṃ vā 'apyupasaṃskṛtya
                        vartikriyācūrṇāvalehasnehakaṣāyamāṃsarasayavāgūyūṣakāmbalikakṣīropadheyānmodakānanyāṃśca
                        bhakṣyaprakārān vividhānanuvidhāya yathārhaṃ vamanārhāya
                        dadyādvidhivadvamanam/  
 iti kalpasaṃgraho vamanadravyāṇām/  
 kalpameṣāṃ vistāreṇottarakālamupadekṣyāmaḥ//  
 Ca.3.8.136  virecanadravyāṇi tu
                        śyāmātrivṛccaturaṅgulatilvakamahāvṛkṣasaptalāśāṅkhinīdantīdravantīnāṃ
                        kṣīramūlatvakpatrapuṣpaphalāni yathāyogaṃ taistaiḥ
                        kṣīramūlatvakpatrapuṣpaphalairvikliptāvikliptaiḥ,
                        ajagandhāśvagandhājaśṛṅgīkṣīriṇīnīlinīklītakakaṣāyaiśca,
                        prakīryodakīryāmasūravidalākampillakaviḍaṅgagavākṣīkaṣāyaiśca,
                        pīlupriyālamṛdvīkākāśmaryaparūṣakabadaradāḍimāmalakaharītakībibhītakavṛścīrapunarnavāvidārigandhādikaṣāyaiśca,
                        sīdhusurāsauvīrakatuṣodakamaireyamedakamadirāmadhumadhūlakadhānyāmlakuvalabadarakharjūrakarkandhubhiśca,
                        dadhidadhimaṇḍodaśvidbhiśca, gomahiṣyajāvīnāṃ ca kṣīramūtrairyathālābhaṃ
                        yatheṣṭaṃ vā 'apyupasaṃskṛtya
                        vartikriyācūrṇāsavalekasnehakaṣāyamāṃsarasayūṣakāmbalikayavāgūkṣīropadheyān
                        modakānanyāṃśca bhakṣyapra(vi)kārān *vividhāṃśca yogānanuvidhāya yathārhaṃ
                        virecanārhāya dadyādvirecanam/  
 iti kalpasaṃgraho virecanadravyāṇām/  
 kalpameṣāṃ vistareṇa yathāvaduttarakālamupadekṣyāmaḥ//  
 Ca.3.8.137  āsthāpaneṣu tu bhūyiṣṭhakalpāni
                        dravyāṇi yāni yogamupayānti teṣu teṣvavasthāntareṣvāyurāṇāṃ, tāni dravyāṇi
                        nāmato vistareṇopadiśyamānānyaparisaṃkhyeyāni syuratibahutvāt;
                        iṣṭaścānatisaṃkṣepavistaropadeśastantre, iṣṭaṃ ca kevalaṃ jñānaṃ,
                        tasmādrasata eva tānyatra vyākhyāsyāmaḥ/  
 *rasasaṃsargavikalpavistaro hyeṣāmaparisaṅkhyeyaḥ, samavetānāṃ
                        rasānāmaṃśāṃśabalavikalpātibahutvāt/  
 tasmāddravyāṇāṃ caikadeśamudāharaṇārthaṃ raseṣvanuvibhajya rasaikaikaśyena ca
                        nāmalakṣaṇārthaṃ ṣaḍāsthāpanaskandhā rasato 'anuvibhajya vyākhyāsyante//  
 Ca.3.8.138  yattu
                        ṣaḍvidhamāsthāpanamekarasamityācakṣate bhiṣajaḥ, taddurlabhatamaṃ
                        saṃsṛṣṭarasabhūyiṣṭhatvāddravyāṇām/  
 tasmānmadhurāṇi madhuraprāyāṇi madhuravipākāni madhuraprabhāvāṇi ca
                        madhuraskandhe madhurāṇyeva kṛtvopadekṣyante, tathetarāṇi dravyāṇyapi//  
 Ca.3.8.139  tadyathā---jīvakarṣabhakau
                        jīvantī vīrā tāmalakī kākolī kṣīrakākolī mudgaparṇī māṣaparṇī śālaparṇī
                        pṛśniparṇya-*sanaparṇī medā mahāmedā karkaṭaśṛṅgī śṛṅgāṭikā chinnaruhā
                        cchatrā 'aticchatrā śrāvaṇī mahāśrāvaṇī sahadevā viśvadevā śuklā kṣīraśuklā
                        balā 'atibalā vidārī kṣīravidārī kṣudrasahā mahāsahā ṛṣyagandhā 'aśvagandhā
                        vṛścīraḥ punarnavā bṛhatī kaṇṭakārikorubūko moraṭaḥ śvadaṃṣṭrā saṃharṣā
                        śatāvarī śatapuṣpā madhūkapuṣpī yaṣṭīmadhu madhūlikā mṛdvīkā kharjūraṃ
                        parūṣakamātmaguptā puṣkarabījaṃ kaśerukaṃ rājakaśerukaṃ rājādanaṃ katakaṃ
                        kāśmaryaṃ śītapākyodanapākī tālakharjūramastakamikṣurikṣuvālikā darbhaḥ
                        kuśaḥ kāśaḥ śālirgundretkaṭakaḥ śaramūlaṃ rājakṣavakaḥ ṛṣyaproktā dvāradā
                        bhāradvājī vanatrapuṣyabhīrupatrī haṃsapādī kākanāsikā kuliṅgākṣī kṣīraballī
                        kapolavallī kapotavallī somavallī gopavallī madhuvallī ceti;
                        eṣāmevaṃvidhānāmanyeṣāṃ ca madhuravargaparisaṃkhyātānāmauṣadhadravyāṇāṃ
                        chedyāni khaṇḍaśaśchedayitvā bhedyāni cāṇuśo bhedayitvā prakṣa lya pānīyena
                        suprakṣālitāyāṃ sthālyāṃ samāvāpya payasā 'ardhodakenābhyāsicya
                        sādhayeddarvyā satatamavaghaṭṭayan; tadupayuktabhūyiṣṭhe 'ambhasi
                        gataraseṣvauṣadheṣu payasi cānupadagdhe sthālīmupahṛtya *suparipūtaṃ payaḥ
                        sukhoṣṇaṃ ghṛtatailavasāmajjalavaṇaphāṇitopahitaṃ bastiṃ vātavikāriṇe
                        vidhijño vidhivaddadyāt; śītaṃ tu madhusarpirbhyāmupasaṃsṛjya pittavikāriṇe
                        vidhivaddadyāt/  
 iti madhuraskandhaḥ//  
 Ca.3.8.140
                         āmrāmrātakalakucakaramardavṛkṣāmlāmlavetasakuvalabadaradāḍimamātuluṅgagaṇḍīrāmalakanandītakaśītakatintiṇḍīkadantaśaṭhairāvatakakośāmradhanvanānāṃ
                        phalāni, patrāṇi cāmrātakāśmantakacāṅgerīṇāṃ caturvidhānāṃ cāmlikānāṃ
                        dvayośca kolayoścāmaśuṣkayordvayoścaiva śuṣkāmlikayorgrāmyāraṇyayoḥ,
                        āsavadravyāṇi ca
                        surāsauvīrakatuṣodakamaireyamedakamadirāmadhuśuktaśīdhudadhidadhimaṇḍodaśviddhānyāmlādīni
                        ca, eṣāmevaṃvidhānāmanyeṣāṃ cāmlavargaparisaṃkhyātānāmauṣadhadravyāṇāṃ
                        chedyāni khaṇḍaśaśchedayitvā bhedyāni cāṇuśo bhedayitvā dravaiḥ
                        sthālyāmabhyāsicya sādhayitvopasaṃskṛtya
                        yathāvattailavasāmajjalavaṇaphāṇitopahitaṃ sukhoṣṇaṃ vātavikāriṇe vidhijño
                        vidhivaddadyāt/  
 ityamlaskandhaḥ//  
 Ca.3.8.141
                         saindhavasauvarcalakālaviḍapākyānūpakūpyavālukailamaulakasāmudraromakaudbhidauṣarapāṭeyakapāṃśujānyevaṃprakārāṇi
                        cānyāni lavaṇavargaparisaṃkhyātāni, etānyamlopahitānyuṣṇodakopahitāni vā
                        snehavanti sukhoṣṇaṃ bastiṃ vātavikāriṇe vidhijño vidhivaddadyāt/  
 iti lavaṇaskandhaḥ//  
 Ca.3.8.142
                         pippalīpippalīmūlahastipippacavyacitrakaśṛṅgaveramaricājamodārdrakaviḍaṅgakustumburupīlutejovatyelākuṣṭhabhallātakāsthihiṅguniryāsakilimamūlakasarṣapalaśunakarañjaśigrukamadhuśigrukakharapuṣpabhūstṛṇasumukhasurasakuṭherakārjakagaṇḍīrakālamālakaparṇāsakṣavakaphaṇijjhakakṣāramūtrapittānīti;
                        eṣāmevaṃvidhānāṃ cānyeṣāṃ kaṭukavargaparisaṃkhyātānāmauṣadhadravyāṇāṃ
                        chedyāni khaṇḍaśaśchedayitvā bhedyāni cāṇuśo bhedayitvā gomūtreṇa saha
                        sādhayitvopasaṃskṛtya yathāvanmadhutailalavaṇopahitaṃ sukhoṣṇaṃ bastiṃ
                        śleṣmavikāriṇe vidhijño vidhivaddadyāt/  
 iti kaṭukaskandhaḥ// 
 Ca.3.8.143
                         candananaladakṛtamālanaktamālanimbatumburukuṭajaharidrādāruharidrāmustamūrvākirātatiktakakaṭukarohiṇītrāyamāṇākāravellikākarīrakaravīrakebukakaṭhillakavṛṣamaṇḍūkaparṇīkarkoṭakavārtākukarkaśakākamācīkākodumbarikāsuṣavyativiṣāpaṭolakulakapāṭhāguḍūcīvetrāgravetasavikaṅkatabakulasomavalkasaptaparṇasumanārkāvalguja-*vacātagarāguruvālakośīrāṇīti,
                        eṣāmevaṃvidhānāṃ cānyeṣāṃ tiktavargaparisaṃkhyātānāmauṣadhadravyāṇāṃ
                        chedyāni khaṇḍaśaśchedayitvā bhedyāni cāṇuśo bhedayitvā prakṣālya
                        pānīyenābhyāsicya sādhayitvopasaṃskṛtya yathāvanmadhutailalavaṇopahitaṃ
                        sukhoṣṇaṃ bastiṃ śleṣmavikāriṇe vidhijño vidhivaddadyāt, śītaṃ tu
                        madhusarpirbhyāmapasaṃsṛjya pittavikāriṇe vidhijño vidhivaddadyāt/  
 iti tiktaskandhaḥ//  
 Ca.3.8.144
                         priyagṅvanantāmrāsthyambaṣṭhakīkaṭvaṅgalodhramocarasasamaṅgādhātakīpuṣpapadmāpadmakeśarajambvāmraplakṣavaṭakapītanodumbarāśvatthabhallātakāsthyaśmantakaśirīṣaśiṃśapāsomavalkatindukapriyālabadarakhadirasaptaparṇaśvakarṇasyandanārjunārimedailavālukaparipelavakadambaśallakījiṅginīkāśakaśerukarājakaśerukaṭphalavaṃśapadmakāśokaśāladhavasarjabhūrjaśaṇakharapuṣpāpuraśamīmācīkavarakatuṅgājakarṇasphūrjakabibhītakakumbhīpuṣkarabījabisamṛṇālatālakharjūra-*taruṇānīti,
                        eṣāmevaṃvidhānāṃ cānyeṣāṃ kaṣāyavargaparisaṃkhyātānāmauṣadhadravyāṇāṃ
                        chedyāni khaṇḍaśaśchedayitvā bhedyāni cāṇuśo bhedayitvā prakṣālya
                        pānīyenābhyāsicya sādhayitvopasaṃskṛtya yathāvanmadhutailalavaṇopahitaṃ
                        sukhoṣṇaṃ bastiṃ śleṣmavikāriṇe vidhijño vidhivaddadyāt, śītaṃ tu
                        madhusarpirbhyāmupasaṃsṛjya pittavikāriṇe dadyāt/  
 iti kaṣāyaskandhaḥ//  
 Ca.3.8.145  tatra ślokāḥ--- ṣaḍvargāḥ
                        parisaṃkhyātā ya ete rasabhedataḥ/  
 āsthāpanamabhipretya tānvidyātsārvayaugikān//  
 Ca.3.8.146  sarśo hi praṇihitāḥ sarvarogeṣu
                        jānatā/  
 sarvānrogānniyacchanti yebhya āsthāpanaṃ hitam//  
 Ca.3.8.147  yeṣāṃ yeṣāṃ praśāntyarthaṃ ye
                        ye na parikīrtitāḥ/  
 dravyavargā vikārāṇāṃ teṣāṃ te parikopakāḥ//  
 Ca.3.8.148  ityete ṣaḍāsthāpanaskandhā
                        rasato 'anuvibhajya vyākhyātāḥ//  
 Ca.3.8.149  tebhyo bhiṣagbuddhimān
                        parisaṃkhyātamapi yadyaddravyamayaugikaṃ manyeta, tattadapakarṣayet;
                        yadyaccānuktamapi yaugikaṃ manyeta, tattadvidadhyāt; vargamapi
                        vargeṇopasaṃsṛjedekamekenānekena vā yuktiṃ pramāṇīkṛtya/  
 pracaraṇamiva bhikṣukasya bījamiva karṣakasya sūtraṃ
                        buddhimatāmalpamapyanalpajñānāya bhavati; tasmādbuddhimatāmūhāpohavitarkāḥ,
                        mandabuddhestu yathoktānugamanameva śreyaḥ/  
 yathoktaṃ hi mārgamanugacchan bhiṣak saṃsādhayati *kāryamanatimahattvādvā
                        vinipātayatyanatihrasvatvādudāharaṇasyeti//  
 Ca.3.8.150  ataḥ
                        paramanuvāsanadravyāṇyanuvyākhyāsyāmaḥ/  
 anuvāsanaṃ tu sneha eva/  
 snehastu dvividhaḥ---sthāvarātmakaḥ, jaṅgamātmakaśca/  
 tatra sthāvarātmakaḥ snehastailamatailaṃ ca/  
 taddvayaṃ tailameva kṛtvopadekṣyāmaḥ, sarvatastailaprādhānyāt/  
 jaṅgamātmakastu vasā, majjā, sarpiriti/  
 teṣāṃ tailavasāmajjasarpiṣāṃ yathāpūrvaṃ śreṣṭhaṃ
                        vātaśleṣmavikāreṣvanuvāsanīyeṣu, yathottaraṃ tu pittavikāreṣu, sarva eva vā
                        sarvavikāreṣvapi yogamupayānti saṃskāravidhiviśeṣāditi//  
 Ca.3.8.151  śirovirecanadravyāṇi
                        punarapāmārgapippalīmaricaviḍaṅgaśigruśirīṣatumburupilvajājyajamodāvārtākīpṛthvīkailāhareṇukāphalāni
                        ca,
                        sumukhasurasakuṭherakagaṇḍīrakālamālakaparṇāsakṣavakaphaṇijjhakaharidrāśṛṅgaveramūlakalaśunatarkārīsarṣapapatrāṇi
                        ca,
                        arkālarkakuṣṭhanāgadantīvacāpāmārgaśvetājyotiṣmatīgavākṣīgaṇḍīrapuṣyavākpuṣpīvṛścikālīvayasthātiviṣāmūlāni
                        ca, haridrāśṛṅgaveramūlakalaśunakandāśca,
                        lodhramadanasaptaparṇanimbārkapuṣpāṇi ca,
                        devadārvagurusaralaśallakījiṅginyasanahiṅguniryāsāśca,
                        tejovatīvarāṅgeṅgudīśobhāñjanakabṛhatīkaṇṭakārikātvacaśceti/  
 śirovirecanaṃ saptavidhaṃ,
                        phala-patra-mūla-kanda-puṣpa-niryāsa-tvagāśrayabhedāt/  
 lavaṇakaṭutiktakaṣāyāṇi cendriyopaśayāni tathā 'aparāṇyanuktānyapi dravyāṇi
                        yathāyogavihitāni śirovirecanārthamupadiśyante iti//  
 Ca.3.8.152  tatra ślokāḥ--- 
 
 lakṣaṇācāryaśiṣyāṇāṃ parīkṣā kāraṇaṃ ca yat/  
 adhyeyādhyāpanavidhī saṃbhāṣāvidhireva ca//  
 
 
 Ca.3.8.153  ṣaḍbhirūnāni
                            pañcāśadvādamārgapadāni ca/  
 padāni daśa cānyāni kāraṇādīni tattvataḥ//  
 
 
 Ca.3.8.154  saṃpraśnaśca
                            parīkṣādernavako vamanādiṣu/  
 bhiṣagjitīye rogāṇāṃ vimāne saṃprakāśitaḥ//  
 
 
 Ca.3.8.155
                             bahuvidhamidamuktamarthajātaṃ bahuvidhavākyavicitramarthakāntam/  
 bahuvidhaśubhaśabdasandhiyuktaṃ bahuvidhavādanisūdanaṃ pareṣām//  
 
 
 Ca.3.8.156  imāṃ matiṃ
                            bahuvidhahetusaṃśrayāṃ vijajñivān paramatavādasūdanīm/  
 *na sajjate paravacanāvamardanairna śakyate paravacanaiśca marditum//
                         
 
 
 Ca.3.8.157  doṣādīnāṃ tu bhāvānāṃ
                            sarveṣāmeva hetumat/  
 mānāt samyagvimānāni niruktāni vibhāgaśaḥ//  
  ityagniveśakṛte tantre carakapratisaṃskṛte vimānasthāne
                            rogabhiṣagjitīyavimānaṃ nāmāṣṭamo 'adhyāyaḥ//  
 
 (agniveśakṛte tantre carakapratisaṃskṛte/ 
 
 anenāvadhinā sthānaṃ vimānānāṃ samarthitam/) vimānasthānavyākhyā samāptā/
                 
 
 
                śārīrasthāna
                 
                    prathamo 'adhyāyaḥ/
                     Ca.4.1.1  athātaḥ katidhāpuruṣīyaṃ śārīraṃ
                        vyākhyāsyāmaḥ// 
 Ca.4.1.2  iti ha smāha bhagavānātryaḥ// 
 
 Ca.4.1.3ab  katidhā puruṣo dhīman !
                            dhātubhedena bhidyate/ 
 Ca.4.1.3cd  puruṣaḥ kāraṇaṃ kasmāt,
                            prabhavaḥ puruṣasya kaḥ// 
 
 
 Ca.4.1.4ab  kimajño jñaḥ, sa nityaḥ kiṃ
                            kimanityo nidarśitaḥ/  
 Ca.4.1.4cd  prakṛtiḥ kā, vikārāḥ ke,
                            kiṃ liṅgaṃ puruṣasya ca// 
 
 
 Ca.4.1.5ab  niṣkriyaṃ ca svatantraṃ ca
                            vaśinaṃ sarvagaṃ vibhum/ 
 Ca.4.1.5cd  vadantyātmānamātmajñāḥ
                            kṣetrajñaṃ sākṣiṇaṃ tathā//  
 
 
 Ca.4.1.6ab  niṣkriyasya kriyā tasya
                            bhagavan ! vidyate katham/  
 Ca.4.1.6cd  svatantraścedaniṣṭāsu
                            kathaṃ yoniṣu jāyate//  
 
 
 Ca.4.1.7ab  vaśī yadyasukhaiḥ
                            kasmādbhāvairākramyate balāt/ 
 Ca.4.1.7cd  sarvāḥ sarvagatatvācca
                            vedanāḥ kiṃ na vetti saḥ// 
 
 
 Ca.4.1.8ab  na paśyati vibhuḥ
                            kasmācchailakuḍyatiraskṛtam/ 
 Ca.4.1.8cd  kṣetrajñaḥ kṣetramathavā
                            kiṃ pūrvamiti saṃśayaḥ// 
 
 
 Ca.4.1.9ab  jñeyaṃ kṣetraṃ vinā pūrvaṃ
                            kṣetrajñaḥ hi na yujyate/  
 Ca.4.1.9cd  kṣetraṃ ca yadi pūrvaṃ syāt
                            kṣetrajñaḥ syādaśāśvataḥ// 
 
 
 Ca.4.1.10ab  sākṣibhūtaśca kasyāyaṃ
                            kartā hyanyo na vidyate/ 
 Ca.4.1.10cd  syāt kathaṃ cāvikārasya
                            viśeṣo vedanākṛtaḥ//  
 
 
 Ca.4.1.11ab  atha cārtasya
                            bhagavaṃstisṛṇāṃ kāṃ cikitsati/  
 Ca.4.1.11cd  atītāṃ vedanāṃ vaidyo
                            vartamānāṃ bhaviṣyatīm//  
 
 
 Ca.4.1.12ab  bhaviṣyantyā
                            asaṃprāptiratītāyā anāgamaḥ/  
 Ca.4.1.12cd  sāṃpratikyā api sthānaṃ
                            nāstyarteḥ saṃśayo hyataḥ// 
 
 
 Ca.4.1.13ab  kāraṇaṃ vedanānāṃ
                            kiṃ,kimadhiṣṭhānamucyate/  
 Ca.4.1.13cd  kva caitā vedanāḥ sarvā
                            nivṛttiṃ yāntyaśeṣataḥ//  
 
 
 Ca.4.1.14ab  sarvavit sarvasaṃnyāsī
                            sarvasaṃyoganiḥsṛtaḥ/  
 Ca.4.1.14cd  ekaḥ praśānto bhūtātmā
                            kairliṅgairupalabhyate//  
 
 
 Ca.4.1.15ab  
                                'vacastadagniveśasya'iti pā+ ityagniveśasya vacaḥ śrutvā
                            matimatāṃ varaḥ/ 
 Ca.4.1.15cd  sarvaṃ yathāvat provāca
                            praśāntātmā punarvasuḥ// 
 
 
 Ca.4.1.16ab
                                 'khādayaścetanādhātuṣaṣṭāstu'iti
                            pā+ khādayaścetanāṣaṣṭā dhātavaḥ puruṣaḥ smṛtaḥ/  
 Ca.4.1.16cd  cetanādhāturapyekaḥ
                            smṛtaḥ puruṣasaṃjñakaḥ//  
 
 
 Ca.4.1.17ab  punaśca dhātubhedena
                            caturviṃśatikaḥ smṛtaḥ/ 
 Ca.4.1.17cd  mano daśendriyāṇyarthāḥ
                            prakṛtiścāṣṭadhātukī//  
 
 
 Ca.4.1.18ab  lakṣaṇaṃ manaso
                            jñānasyābhāvo bhāva eva ca/ 
 Ca.4.1.18cd  sati hyātmendriyārthānāṃ
                            sannikarṣe na vartate//  
 
 
 Ca.4.1.19ab  vaivṛttyānmanaso jñānaṃ
                            sānnidhyāttacca vartate/  
 Ca.4.1.19cd  aṇutvamatha caikatvaṃ
                            dvau guṇau manasaḥ smṛtau//  
 
 
 Ca.4.1.20ab  cintyaṃ vicāryamūhyaṃ ca
                            dhyeyaṃ saṃkalpyameva ca/  
 Ca.4.1.20cd  yatkiṃcinmanaso jñeyaṃ
                            tat sarvaṃ hyarthasaṃjñakam//  
 
 
 Ca.4.1.21ab  indriyābhigrahaḥ karma
                            manasaḥ svasya nigrahaḥ/  
 Ca.4.1.21cd  ūho vicāraśca,tataḥ paraṃ
                            buddhiḥ pravartate// 
 
 
 Ca.4.1.22ab  indriyeṇendriyārtho hi
                            samanaskena gṛhyate/  
 Ca.4.1.22cd  kalpyate manasā tūrdhvaṃ
                            guṇato doṣato 'athavā//  
 
 
 Ca.4.1.23ab  jāyate viṣaye tatra yā
                            buddhirniścayātmikā/  
 Ca.4.1.23cd  vyavasyati tayā vaktuṃ
                            kartuṃ vā buddhipūrvakam//  
 
 
 Ca.4.1.24ab  ekaikādhikayuktāni
                            khādīnāmindriyāṇi tu/  
 Ca.4.1.24cd  pañca karmānumeyāni
                            yebhyo buddhiḥ pravartate//  
 
 
 Ca.4.1.25ab   'hastapādaṃ'iti
                                pā+ hastau pādau gudopasthaṃ vāgindriyamathāpi ca/  
 Ca.4.1.25cd  karmendriyāṇi pañcaiva
                            pādau gamanakarmaṇi// 
 
 
 Ca.4.1.26ab  pāyūpasthaṃ visargārthaṃ
                            hastau grahaṇadhāraṇe/  
 Ca.4.1.26cd  jihvā vāgindriyaṃ vāk ca
                            satyā jyotistamo 'anṛtā//  
 
 
 Ca.4.1.27ab  mahābhūtāni khaṃ
                            vāyuragnirāpaḥ kṣitistathā/  
 Ca.4.1.27cd  śabdaḥ sparśaśca rūpaṃ ca
                            raso gandhaśca tadguṇāḥ//  
 
 
 Ca.4.1.28ab   'teṣāmekaguṇaṃ
                                pūrvaṃ'iti pā+ teṣāmekaguṇaḥ pūrvo guṇavṛddhiḥ pare pare/  
 Ca.4.1.28cd  pūrvaḥ   'pūrvo
                                guṇaścaiva'iti pā+ pūrvaguṇaścaiva kramaśo guṇiṣu smṛtaḥ//
                         
 
 
 Ca.4.1.29ab  kharadravacaloṣṇatvaṃ
                            bhūjalānilatejasām/  
 Ca.4.1.29cd  ākāśasyāpratīghāto dṛṣṭaṃ
                            liṅgaṃ yathākramam//  
 
 
 Ca.4.1.30ab  lakṣaṇaṃ sarvamevaitat
                            sparśanendriyagocaram/ 
 Ca.4.1.30cd  sparśanendriyavijñeyaḥ
                            sparśo hi saviparyayaḥ//  
 
 
 Ca.4.1.31ab  guṇāḥ śarīre guṇināṃ
                            nirdiṣṭāścihnameva ca /  
 Ca.4.1.31cd  arthāḥ śabdādayo jñeyā
                            gocarā viṣayā guṇāḥ//  
 
 
 Ca.4.1.32ab  yā yadindriyamāśritya
                            jantorbuddhiḥ pravartate /  
 Ca.4.1.32cd  yāti sā tena nirdeśaṃ
                            manasā ca manobhavā//  
 
 
 Ca.4.1.33ab  bhedāt kāryendriyārthānāṃ
                            bahvyo vai buddhayaḥ smṛtāḥ/  
 Ca.4.1.33cd
                                 ātmendriyamanorthānām-  'ekaikasannikarṣajāḥ'iti
                                pā+ ekaikā sannikarṣajā//  
 
 
 Ca.4.1.34ab
                             aṅgulyaṅguṣṭhatalajastantrīvīṇānakhodbhavaḥ/  
 Ca.4.1.34cd  dṛṣṭaḥ śabdo yathā
                            buddhirdṛṣṭā saṃyogajā tathā//  
 
 
 Ca.4.1.35ab  buddhīndriyamanorthānāṃ
                            vidyādyogadharaṃ param/  
 Ca.4.1.35cd  caturviṃśatiko hyeṣa
                            rāśiḥ puruṣasaṃjñakaḥ//  
 
 
 Ca.4.1.36ab  rajastamobhyāṃ yuktasya
                            saṃyogo 'ayamanantavān/  
 Ca.4.1.36cd  tābhyāṃ nirākṛtābhyāṃ tu
                                  'sattvabuddhyā'iti pā+ sattvavṛddhyā nirvartate//  
 
 
 Ca.4.1.37ab  atra karma phalaṃ cātra
                            jñānaṃ cātra pratiṣṭhitam/  
 Ca.4.1.37cd  atra mohaḥ sukhaṃ duḥkhaṃ
                            jīvitaṃ maraṇaṃ svatā//  
 
 
 Ca.4.1.38ab   'etadyo veda'iti
                                pā+ evaṃ yo veda tattvena sa veda pralayodayau/  
 Ca.4.1.38cd  pāraṃparyaṃ cikitsāṃ ca
                                  'vedyaṃ yaccātra'iti pā+ jñātavyaṃ yacca kiṃcana//  
 
 
 Ca.4.1.39ab  bhāstamaḥ satyamanṛtaṃ
                            vedāḥ karma śubhāśubham/  
 Ca.4.1.39cd  na syuḥ  'kartā
                                veditā' iti pā+ kartā ca boddhā ca puruṣo na bhavedyadi//  
 
 
 Ca.4.1.40ab  nāśrayo na sukhaṃ
                            nārtirna gatirnāgatirna vāk/  
 Ca.4.1.40cd  na vijñānaṃ na śāstrāṇi
                            na janma maraṇaṃ na ca//  
 
 
 Ca.4.1.41ab  na bandho na ca mokṣaḥ
                            syāt puruṣo na bhavedyadi/  
 Ca.4.1.41cd  kāraṇaṃ puruṣastasmāt
                            kāraṇajñairudāhṛtaḥ//  
 
 
 Ca.4.1.42ab  na cet kāraṇamātmā
                                syād- 'khādayaḥ' iti pā+ bhādayaḥ syurahetukāḥ/  
 Ca.4.1.42cd  na caiṣu saṃbhavej jñānaṃ
                            na ca taiḥ syāt prayojanam//  
 
 
 Ca.4.1.43ab  kṛtaṃ mṛddaṇḍacakraiśca
                            kumbhakārādṛte ghaṭam/  
 Ca.4.1.43cd  kṛtaṃ mṛttṛṇakāṣṭhaiśca
                            gṛhakārādvinā gṛham//  
 
 
 Ca.4.1.44ab  yo vadet sa vadeddehaṃ
                            saṃbhūya karaṇaiḥ kṛtam/  
 Ca.4.1.44cd  vinā
                            kartāramajñānādyuktyāgamabahiṣkṛtaḥ//  
 
 
 Ca.4.1.45ab  kāraṇaṃ puruṣaḥ sarvaiḥ
                            pramāṇairupalabhyate// 
 
 
 Ca.4.1.45cd  yebhyaḥ prameyaṃ
                            sarvebhya āgamebhyaḥ pramīyate//  
 
 
 Ca.4.1.46ab  na te tatsadṛśāstvanye
                            pāraṃparyasamutthitāḥ/  
 Ca.4.1.46cd  sārūpyādye ta eveti
                            nirdiśyante navā navāḥ//  
 
 
 Ca.4.1.47ab  bhāvāsteṣāṃ samudayo
                            nirīśaḥ sattvasaṃjñakaḥ/  
 Ca.4.1.47cd  kartā bhoktā na sa
                            pumāniti kecidvyavasthitāḥ//  
 
 
 Ca.4.1.48ab  teṣāmanyaiḥ kṛtasyānye
                                 'bhāvairbhāvā' iti pā+ bhāvā bhāvairnavāḥ phalam/  
 Ca.4.1.48cd  bhuñjate sadṛśāḥ prāptaṃ
                            yairātmā nopadiśyate//  
 
 
 Ca.4.1.49ab  karaṇānyānyatā dṛṣṭā
                            kartuḥ kartā sa eva tu/  
 Ca.4.1.49cd  kartā hi karaṇairyuktaḥ
                            kāraṇaṃ sarvakarmaṇām//  
 
 
 Ca.4.1.50ab  nimeṣakālādbhāvānāṃ kālaḥ
                            śīghrataro 'atyaye/  
 Ca.4.1.50cd  bhagnānāṃ   'ca' iti
                                pā+ na punarbhāvaḥ kṛtaṃ nānyamupaiti ca//  
 
 
 Ca.4.1.51ab  mataṃ
                            tattvavidāmetadyasmāttasmāt sa kāraṇam/  
 Ca.4.1.51cd  kriyopabhoge bhūtānāṃ
                            nityaḥ puruṣasaṃjñakaḥ// 
 
 
 Ca.4.1.52ab  ahaṅkāraḥ phalaṃ karma
                            dehāntaragatiḥ smṛtiḥ/  
 Ca.4.1.52cd  vidyate sati bhūtānāṃ
                            kāraṇe dehamantarā//  
 
 
 Ca.4.1.53ab  prabhavo na
                            hyanāditvādvidyate paramātmanaḥ/  
 Ca.4.1.53cd  puruṣo rāśisaṃjñastu
                            mohecchādveṣakarmajaḥ//  
 
 
 Ca.4.1.54ab  ātmā jñaḥ karaṇairyogāj
                            jñānaṃ tvasya pravartate/  
 Ca.4.1.54cd
                             karaṇānāmavaimalyādayogādvā na vartate//  
 
 
 Ca.4.1.55ab  paśyato 'api yathā++ādarśe
                            saṃkliṣṭe nāsti darśanam/  
 Ca.4.1.55cd  'yadvajjale' iti
                                pā+ tattvaṃ jale vā kaluṣe cetasyupahate tathā//  
 
 
 Ca.4.1.56ab  karaṇāni mano
                            buddhirbuddhikarmendriyāṇi ca/  
 Ca.4.1.56cd  kartuḥ saṃyogajaṃ karma
                            vedanā buddhireva ca//  
 
 
 Ca.4.1.57ab  naikaḥ pravartate kartuṃ
                            bhūtātmā nāśnute phalam/  
 Ca.4.1.57cd  saṃyogādvartate sarvaṃ
                            tamṛte nāsti kiñcana//  
 
 
 Ca.4.1.58ab  na hyeko vartate bhāvo
                            vartate nāpyahetukaḥ/  
 Ca.4.1.58cd
                                 śīghragatvāt- 'svabhāvāttu bhāvo na vyativartate'iti
                                pā+ svabhāvāttvabhāvo na vyativartate//  
 
 
 Ca.4.1.59ab  anādiḥ puruṣo nityo
                            viparītastu hetujaḥ/  
 Ca.4.1.59cd  sadakāraṇavannityaṃ
                            dṛṣṭaṃ hetujamanyathā// 
 
 
 Ca.4.1.60ab  tadeva bhāvādagrāhyaṃ
                                 'nityatvānna kutaścana'iti pā+ nityatva na kutaścana/  
 Ca.4.1.60cd  bhāvājjñeyaṃ
                            tadavyaktamacintyaṃ vyaktamanyathā// 
 
 
 Ca.4.1.61ab  avyaktamātmā kṣetrajñaḥ
                            śāśvato vibhuravyayaḥ/  
 Ca.4.1.61cd  tasmādyadanyattadvyaktaṃ,
                            vakṣyate cāparaṃ dvayam//  
 
 
 Ca.4.1.62ab  vyaktamaindriyakaṃ caiva
                            gṛhyate tadyadindriyaiḥ/  
 Ca.4.1.62cd  ato 'anyat punaravyaktaṃ
                            liṅgagrāhyamatīndriyam//  
 
 
 Ca.4.1.63ab  khādīni
                            buddhiravyaktamahaṅkārastathā 'aṣṭamaḥ/  
 Ca.4.1.63cd  bhūtaprakṛtiruddiṣṭā
                            vikārāścaiva ṣoḍaśa//  
 
 
 Ca.4.1.64ab  buddhīndriyāṇi pañcaiva
                            pañca karmendriyāṇi ca/ 
 Ca.4.1.64cd  samanaskāśca pañcārthā
                            vikārā iti saṃjñitāḥ//  
 
 
 Ca.4.1.65ab  iti kṣetraṃ samuddiṣṭaṃ
                            sarvamavyaktavarjitam/  
 Ca.4.1.65cd  avyaktamasya kṣetrasya
                            kṣetrajñamṛṣayo viduḥ// 
 
 
 Ca.4.1.66ab  jāyate
                            buddhiravyaktādbuddhyā 'ahamiti manyate/  
 Ca.4.1.66cd  paraṃ
                                 'khādīnyahaṅkāra upādatte' iti
                            pā+ khādīnyahaṅkārādutpadyante yathākramam//  
 
 
 Ca.4.1.67ab  tataḥ saṃpūrṇasarvāṅgo
                            jāto 'abhyudita ucyate/  
 Ca.4.1.67cd  puruṣaḥ pralaye ceṣṭaiḥ
                            punarbhāvairviyujyate//  
 
 
 Ca.4.1.68ab  avyaktādvyaktatāṃ yāti
                            vyaktādavyaktatāṃ punaḥ/  
 Ca.4.1.68cd
                             rajastamobhyāmāviṣṭaścakravat parivartate//  
 
 
 Ca.4.1.69ab  yeṣāṃ dvandve parā
                            saktirahaṅkāraparāśca ye/  
 Ca.4.1.69cd  udayapralayau teṣāṃ na
                            teṣāṃ ye tvato 'anyathā//  
 
 
 Ca.4.1.70ab  prāṇāpānau nimeṣādyā
                            jīvanaṃ manaso gatiḥ/  
 Ca.4.1.70cd  indriyāntarasaṃcāraḥ
                            preraṇaṃ dhāraṇaṃ ca yat//  
 
 
 Ca.4.1.71ab  deśāntaragatiḥ svapne
                            pañcatvagrahaṇaṃ tathā/  
 Ca.4.1.71cd  dṛṣṭasya dakṣiṇenākṣṇā
                            savyenāvagamastathā//  
 
 
 Ca.4.1.72ab  icchā dveṣaḥ sukhaṃ
                            duḥkhaṃ prayatnaścetanā dhṛtiḥ/  
 Ca.4.1.72cd  buddhiḥ smṛtirahaṅkāro
                            liṅgāni paramātmanaḥ//  
 
 
 Ca.4.1.73ab  yasmāt samupalabhyante
                            liṅgānyetāni jīvataḥ/  
 Ca.4.1.73cd  na mṛtasyātmaliṅgāni
                            tasmādāhurmaharṣayaḥ//  
 
 
 Ca.4.1.74ab  śarīraṃ hi gate tasmiñ
                            śūnyāgāramacetanam/  
 Ca.4.1.74cd  pañcabhūtāvaśeṣatvāt
                            pañcatvaṃgatamucyate//  
 
 
 Ca.4.1.75ab  acetanaṃ kriyāvacca
                            manaścetayitā paraḥ/  
 Ca.4.1.75cd  yuktasya manasā tasya
                            nirdiśyante vibhoḥ kriyāḥ//  
 
 
 Ca.4.1.76ab  cetanāvān yataścātmā
                            tataḥ kartā nirucyate/  
 Ca.4.1.76cd  acetanatvācca manaḥ
                            kriyāvadapi nocyate//  
 
 
 Ca.4.1.77ab  yathāsvenātmanā++ātmānaṃ
                            sarvaḥ sarvāsu yoniṣu/  
 Ca.4.1.77cd  prāṇaistantrayate prāṇī
                            nahyanyo 'astyasya tantrakaḥ//  
 
 
 Ca.4.1.78ab  vaśī tat kurute karma yat
                            kṛtvā phalamaśnute/  
 Ca.4.1.78cd  vaśī cetaḥ samādhatte
                            vaśī sarvaṃ nirasyati//  
 
 
 Ca.4.1.79ab  'dehe
                                sarvagataścātmā' iti pā+ dehī sarvagato 'apyātmā sve sve
                            saṃsparśanendriye/  
 Ca.4.1.79cd  sarvāḥ sarvāśrayasthāstu
                            nātmā 'ato vetti vedanāḥ//  
 
 
 Ca.4.1.80ab  vibhutvamata evāsya
                            yasmāt sarvagato mahān/  
 Ca.4.1.80cd  manasaśca samādhānāt
                            paśyatyātmā tiraskṛtam//  
 
 
 Ca.4.1.81ab  nityānubandhaṃ manasā
                            dehakarmānupātinā/  
 Ca.4.1.81cd  sarvayonigataṃ
                            vidyādekayonāvapi sthitam//  
 
 
 Ca.4.1.82ab  'anādirātmā
                                kṣetrasya pāramparyamanādikam' iti pā+ ādirnāstyātmanaḥ
                            kṣetrapāraṃparyamanādikam/  
 Ca.4.1.82cd  atastayoranāditvāt kiṃ
                            pūrvamiti nocyate//  
 
 
 Ca.4.1.83ab  jñaḥ sākṣītyucyate nājñaḥ
                            sākṣī tvātmā yataḥ smṛtaḥ/  
 Ca.4.1.83cd  sarve bhāvā hi sarveṣāṃ
                            bhūtānāmātmasākṣikāḥ//  
 
 
 Ca.4.1.84ab  naikaḥ kadācidbhūtātmā
                            lakṣaṇairupalabhyate/  
 Ca.4.1.84cd  viśeṣo 'anupalabhyasya
                            tasya naikasya vidyate//  
 
 
 Ca.4.1.85ab  saṃyogapuruṣasyeṣṭo
                            viśeṣo vedanākṛtaḥ/  
 Ca.4.1.85cd  vedanā yatra niyatā
                            viśeṣastatra tatkṛtaḥ//  
 
 
 Ca.4.1.86ab  cikitsati bhiṣak
                            sarvāstrikālā vedanā iti/  
 Ca.4.1.86cd  yayā yuktyā vadantyeke sā
                            yuktirupadhāryatām//  
 
 
 Ca.4.1.87ab  punastacchirasaḥ śūlaṃ
                            jvaraḥ sa punarāgataḥ/  
 Ca.4.1.87cd  punaḥ sa kāso
                            balavāṃśchardiḥ sā punarāgatā//  
 
 
 Ca.4.1.88ab  ebhiḥ
                            prasiddhavacanairatītāgamanaṃ matam/  
 Ca.4.1.88cd  kālaścāyamatītānāmartīnāṃ
                            punarāgataḥ//  
 
 
 Ca.4.1.89ab  tamartikālamuddiśya
                            bheṣajaṃ yat prayujyate/  
 Ca.4.1.89cd  atītānāṃ praśamanaṃ
                            vedanānāṃ taducyate//  
 
 
 Ca.4.1.90ab  āpastāḥ punarāgurmā
                            yābhiḥ śasyaṃ purā hatam/  
 Ca.4.1.90cd  yathā prakriyate setuḥ
                            pratikarma tathā++āśraye//  
 
 
 Ca.4.1.91ab  pūrvarūpaṃ vikārāṇāṃ
                            dṛṣṭvā prādurbhaviṣyatām/  
 Ca.4.1.91cd  yā kriyā kriyate sā ca
                            vedanāṃ hantyanāgatām 
 Ca.4.1.92ab  pāraṃparyānubandhastu
                            duḥkhānāṃ vinivartate/  
 Ca.4.1.92cd  sukhahetūpacāreṇa sukhaṃ
                            cāpi pravartate//  
 
 
 Ca.4.1.93ab  na samā yānti vaiṣamyaṃ
                            viṣamāḥ samatāṃ na ca /  
 Ca.4.1.93cd  hetubhiḥ sadṛśā nityaṃ
                            jāyante dehadhātavaḥ//  
 
 
 Ca.4.1.94ab  yuktimetāṃ puraskṛtya
                            trikālāṃ vedanāṃ bhiṣak/  
 Ca.4.1.94cd  hantītyuktaṃ cikitsā tu
                            naiṣṭhikī yā vinopadhām 
 Ca.4.1.95ab  upadhā hi paro
                            heturduḥkhaduḥkhāśrayapradaḥ/  
 Ca.4.1.95cd  tyāgaḥ sarvopadhānāṃ ca
                            sarvaduḥkhavyapohakaḥ//  
 
 
 Ca.4.1.96ab  koṣakāro yathā
                            hyaṃśūnupādatte  'vadhāvahān' iti pā+ vadhapradān/  
 Ca.4.1.96cd  upādatte
                            tathā 'arthebhyastṛṣṇāmajñaḥ sadā++āturaḥ//  
 
 
 Ca.4.1.97ab  yastvagnikalpānarthāñ jño
                            jñātvā tebhyo nivartate/  
 Ca.4.1.97cd  anārambhādasaṃyogāttaṃ
                            duḥkhaṃ nopatiṣṭhate//  
 
 
 Ca.4.1.98ab  dhīdhṛtismṛtivibhraṃśaḥ
                            saṃprāptiḥ kālakarmaṇām/  
 Ca.4.1.98cd  asātmyārthāgamaśceti
                            jñātavyā duḥkhahetavaḥ//  
 
 
 Ca.4.1.99ab  viṣamābhiniveśo yo
                            nityānitye hitāhite/  
 Ca.4.1.99cd  jñeyaḥ sa
                            buddhivibhraṃśaḥ samaṃ buddhirhi paśyati//  
 
 
 Ca.4.1.100ab  viṣayapravaṇaṃ sattvaṃ
                            dhṛtibhraṃśānna śakyate/  
 Ca.4.1.100cd
                             niyantumahitādarthāddhṛtirhi niyamātmikā//  
 
 
 Ca.4.1.101ab  tattvajñāne smṛtiryasya
                            rajomohāvṛtātmanaḥ/  
 Ca.4.1.101cd  bhraśyate sa
                            smṛtibhraṃśaḥ smartavyaṃ hi smṛtau sthitam 
 Ca.4.1.102ab  dhīdhṛtismṛtivibhraṣṭaḥ
                            karma yat kurute 'aśubham/  
 Ca.4.1.102cd  prajñāparādhaṃ taṃ
                            vidyāt sarvadoṣaprakopaṇam//  
 
 
 Ca.4.1.103ab  udīraṇaṃ
                            gatimatāmudīrṇānāṃ ca nigrahaḥ/  
 Ca.4.1.103cd  sevanaṃ sāhasānāṃ ca
                            nārīṇāṃ cātisevanam//  
 
 
 Ca.4.1.104ab  karmakālātipātaśca
                            mithyārambhaśca karmaṇām/  
 Ca.4.1.104cd  vinayācāralopaśca
                            pūjyānāṃ cābhidharṣaṇam//  
 
 
 Ca.4.1.105ab  jñātānāṃ
                            svayamarthānāmahitānāṃ niṣevaṇam/  
 Ca.4.1.105cd  paramaunmādikānāṃ ca
                            pratyayānāṃ niṣevaṇam//  
 
 
 Ca.4.1.106ab  akālādeśasaṃcārau
                            maitrī saṃkliṣṭakarmabhiḥ/  
 Ca.4.1.106cd  indriyopakramoktasya
                            sadvṛttasya ca varjanam//  
 
 
 Ca.4.1.107ab
                             īrṣyāmānabhayakrodhalobhamohamadabhramāḥ/  
 Ca.4.1.107cd  tajjaṃ vā karma yat
                            kliṣṭaṃ kliṣṭaṃ yaddehakarma ca//  
 
 
 Ca.4.1.108ab  yaccānyadīdṛśaṃ karma
                            rajomohasamutthitam/  
 Ca.4.1.108cd  prajñāparādhaṃ taṃ
                            śiṣṭā bruvate  'vyādhikāriṇam'iti pā+ vyādhikāraṇam//  
 
 
 Ca.4.1.109ab  buddhyā viṣamavijñānaṃ
                            viṣamaṃ ca pravartanam/  
 Ca.4.1.109cd  prajñāparādhaṃ
                            jānīyānmanaso gocaraṃ hi tat//  
 
 
 Ca.4.1.110ab  nirdiṣṭā
                            kālasaṃprāptirvyādhīnāṃ vyādhisaṃgrahe/  
 Ca.4.1.110cd  cayaprakopapraśamāḥ
                            pittādīnāṃ yathā purā//  
 
 
 Ca.4.1.111ab  mithyātihīnaliṅgāśca
                            varṣāntā rogahetavaḥ/  
 Ca.4.1.111cd
                                 'bhuktajīrṇaprajīrṇānnakālāḥ'iti
                            pā+ jīrṇabhuktaprajīrṇānnakālākālasthitiśca yā//  
 
 
 Ca.4.1.112ab  pūrvamadhyāparāhṇāśca
                            rātryā yāmāstrayaśca ye/  
 Ca.4.1.112cd  eṣu kāleṣu niyatā ye
                            rogāste ca kālajāḥ//  
 
 
 Ca.4.1.113ab  anyedyuṣko dvyahagrāhī
                            tṛtīyakacaturthakau/  
 Ca.4.1.113cd  sve sve kāle
                            pravartante kāle hyeṣāṃ balāgamaḥ//  
 
 
 Ca.4.1.114ab  ete  anye ca ye
                                keciditi ardhāvabhedakāpasmārādayaḥ cānye ca ye kecit kālajā
                            vividhā gadāḥ/  
 Ca.4.1.114cd  anāgate cikitsyāste
                            balakālau vijānatā//  
 
 
 Ca.4.1.115ab  kālasya pariṇāmena
                            jarāmṛtyunimittajāḥ/  
 Ca.4.1.115cd  rogāḥ svābhāvikā dṛṣṭāḥ
                            svabhāvo niṣpratikriyaḥ 
 Ca.4.1.116ab  nirdiṣṭaṃ daivaśabdena
                            karma yat paurvadehikam/  
 Ca.4.1.116cd  hetustadapi kālena
                            rogāṇāmupalabhyate//  
 
 
 Ca.4.1.117ab  na hi karma mahat
                            kiñcit phalaṃ yasya na bhujyate/  
 Ca.4.1.117cd  kriyāghnāḥ karmajā
                            rogāḥ praśamaṃ yānti tatkṣayāt 
 Ca.4.1.118ab
                             atyugraśabdaśravaṇācchravaṇāt sarvaśo na ca /  
 Ca.4.1.118cd  śabdānāṃ cātihīnānāṃ
                            bhavanti śravaṇājjaḍāḥ//  
 
 
 Ca.4.1.119ab
                             paruṣodbhīṣaṇāśastāpriyavyasanasūcakaiḥ/  
 Ca.4.1.119cd  śabdaiḥ śravaṇasaṃyogo
                            mithyāsaṃyoga ucyate//  
 
 
 Ca.4.1.120ab  asaṃsparśo 'atisaṃsparśo
                            hīnasaṃsparśa eva ca /  
 Ca.4.1.120cd  spṛśyānāṃ
                            saṃgraheṇoktaḥ sparśanendriyabādhakaḥ//  
 
 
 Ca.4.1.121ab  yo
                            bhūtaviṣavātānāmakālenāgataśca yaḥ/  
 Ca.4.1.121cd  snehaśītoṣṇasaṃsparśo
                            mithyāyogaḥ sa ucyate 
 Ca.4.1.122ab  rūpāṇāṃ bhāsvatāṃ
                            dṛṣṭirvinaśyatyatidarśanāt/  
 Ca.4.1.122cd  darśanāccātisūkṣmāṇāṃ
                            sarvaśaścāpyadarśanāt//  
 
 
 Ca.4.1.123ab
                                 '+tikliṣṭadarśanāt' iti
                            pā+ dviṣṭabhairavabībhatsadūrātiśliṣṭadarśanāt/  
 Ca.4.1.123cd  tāmasānāṃ ca rūpāṇāṃ
                            mithyāsaṃyoga ucyate 
 Ca.4.1.124ab
                             atyādānamanādānamokasātmyādibhiśca yat/  
 Ca.4.1.124cd  rasānāṃ
                            viṣamādānamalpādānaṃ ca dūṣaṇam//  
 
 
 Ca.4.1.125ab  atimṛdvatitīkṣṇānāṃ
                            gandhānāmupasevanam/  
 Ca.4.1.125cd  asevanaṃ sarvaśaśca
                            ghrāṇendriyavināśanam//  
 
 
 Ca.4.1.126ab  pūtibhūtaviṣadviṣṭā
                            gandhā ye cāpyanārtavāḥ/  
 Ca.4.1.126cd
                             tairgandhairghrāṇasaṃyogo mithyāyogaḥ sa ucyate//  
 
 
 Ca.4.1.127ab
                             ityasātmyārthasaṃyogastrividho doṣakopanaḥ/  
 Ca.4.1.127cd  asātmyamiti
                            tadvidyādyanna yāti sahātmatām 
 Ca.4.1.128ab  mithyātihīnayogebhyo yo
                            vyādhirupajāyate/  
 Ca.4.1.128cd  śabdādīnāṃ sa vijñeyo
                            vyādhiraindriyako budhaiḥ//  
 
 
 Ca.4.1.129ab  'asātmyānāṃ'iti
                                pā+ vedanānāmaśāntānāmityete hetavaḥ smṛtāḥ/  
 Ca.4.1.129cd  sukhahetuḥ samastvekaḥ
                            samayogaḥ sudurlabhaḥ//  
 
 
 Ca.4.1.130ab  nendriyāṇi na
                            caivārthāḥ sukhaduḥkhasya hetavaḥ/  
 Ca.4.1.130cd  hetustu sukhaduḥkhasya
                            yogo dṛṣṭaścaturvidhaḥ//  
 
 
 Ca.4.1.131ab  santīndriyāṇi
                            santyarthā yogo  'nāsti' iti pā+ na ca na cāsti ruk/  
 Ca.4.1.131cd  na sukhaṃ, kāraṇaṃ
                            tasmādyoga eva caturvidhaḥ//  
 
 
 Ca.4.1.132ab  nātmendriyaṃ mano
                            buddhiṃ  'nātmendriyamanobuddhigocaraṃ' iti pā+ gocaraṃ karma
                            vā vinā/  
 Ca.4.1.132cd  sukhaduḥkhaṃ, yathā
                            yacca boddhavyaṃ tattathocyate//  
 
 
 Ca.4.1.133ab
                             sparśanendriyasaṃsparśaḥ sparśo mānasa eva ca /  
 Ca.4.1.133cd  dvividhaḥ
                            sukhaduḥkhānāṃ vedanānāṃ pravartakaḥ//  
 
 
 Ca.4.1.134ab  icchādveṣātmikā tṛṣṇā
                            sukhaduḥkhāt pravartate/  
 Ca.4.1.134cd  tṛṣṇā ca sukhaduḥkhānāṃ
                            kāraṇaṃ punarucyate//  
 
 
 Ca.4.1.135ab  upādatte hi sā bhāvān
                            vedanāśrayasaṃjñakān/  
 Ca.4.1.135cd  spṛśyate nānupādāne
                            nāspṛṣṭo vetti vedanāḥ//  
 
 
 Ca.4.1.136ab  vedanānāmadhiṣṭhānaṃ
                            mano dehaśca sendriyaḥ/  
 Ca.4.1.136cd
                             keśalomanakhāgrānnamaladravaguṇairvinā//  
 
 
 Ca.4.1.137ab  yoge mokṣe ca sarvāsāṃ
                            vedanānāmavartanam/  
 Ca.4.1.137cd  mokṣe nivṛttirniḥśeṣā
                            yogo mokṣapravartakaḥ//  
 
 
 Ca.4.1.138ab  ātmendriyamanorthānāṃ
                            sannikarṣāt pravartate/  
 Ca.4.1.138cd
                             sukhaduḥkhamanārambhādātmasthe manasi sthire//  
 
 
 Ca.4.1.139ab  nivartate tadubhayaṃ
                            vaśitvaṃ copajāyate/  
 Ca.4.1.139cd  saśarīrasya yogajñāstaṃ
                            yogamṛṣayo viduḥ//  
 
 
 Ca.4.1.140ab  āveśaścetaso
                            jñānamarthānāṃ chandataḥ kriyā/  
 Ca.4.1.140cd  dṛṣṭiḥ śrotraṃ smṛtiḥ
                            kāntiriṣṭataścāpyadarśanam//  
 
 
 Ca.4.1.141ab  ityaṣṭavidhamākhyātaṃ
                            yogināṃ balamaiśvaram/  
 Ca.4.1.141cd
                             śuddhasattvasamādhānāttat sarvamupajāyate//  
 
 
 Ca.4.1.142ab  mokṣo rajastamo 'abhāvāt
                            balavatkarmasaṃkṣayāt/  
 Ca.4.1.142cd  viyogaḥ
                            sarvasaṃyogairapunarbhava ucyate//  
 
 
 Ca.4.1.143ab  satāmupāsanaṃ
                            samyagasatāṃ parivarjanam/  
 Ca.4.1.143cd  vratacaryopavāsau ca
                            niyamāśca pṛthagvidhāḥ//  
 
 
 Ca.4.1.144ab  dhāraṇaṃ darmaśāstrāṇāṃ
                            vijñānaṃ vijane ratiḥ/  
 Ca.4.1.144cd  viṣayeṣvaratirmokṣe
                            vyavasāyaḥ parā dhṛtiḥ//  
 
 
 Ca.4.1.145ab  karmaṇāmasamārambhaḥ
                            kṛtānāṃ ca parikṣayaḥ/  
 Ca.4.1.145cd  'naiṣkarmyaṃ'iti
                                pā+ naiṣkramyamanahaṅkāraḥ saṃyoge bhayadarśanam//  
 
 
 Ca.4.1.146ab
                             manobuddhisamādhānamarthatattvaparīkṣaṇam/  
 Ca.4.1.146cd  tattvasmṛterupasthānāt
                            sarvametat pravartate//  
 
 
 Ca.4.1.147ab  smṛtiḥ satsevanādyaiśca
                            dhṛtyantairupajāyate/  
 Ca.4.1.147cd  smṛtvā svabhāvaṃ
                            bhāvānāṃ smaran duḥkhāt pramucyate 
 Ca.4.1.148ab  vakṣyante kāraṇānyaṣṭau
                            smṛtiryairupajāyate/  
 Ca.4.1.148cd  nimittarūpagrahaṇāt
                            sādṛśyāt saviparyayāt//  
 
 
 Ca.4.1.149ab
                             sattvānubandhādabhyāsājjñānayogāt punaḥ śrutāt/  
 Ca.4.1.149cd  dṛṣṭaśrutānubhūtānāṃ
                            smaraṇāt smṛtirucyate//  
 
 
 Ca.4.1.150ab  etattadekamayanaṃ
                            muktairmokṣasya darśitam/  
 Ca.4.1.150cd  tattvasmṛtibalaṃ, yena
                            gatā na punarāgatāḥ//  
 
 
 Ca.4.1.151ab  ayanaṃ
                            punarākhyātametadyogasya yogibhiḥ/  
 Ca.4.1.151cd  saṃkhyātadharmaiḥ
                            sāṃkhyaiśca muktairmokṣasya cāyanam//  
 
 
 Ca.4.1.152ab  sarvaṃ
                            kāraṇavadduḥkhamasvaṃ cānityameva ca/  
 Ca.4.1.152cd  na cātmakṛtakaṃ taddhi
                            tatra cotpadyate svatā//  
 
 
 Ca.4.1.153ab  yāvannotpadyate satyā
                            buddhirnaitadahaṃ yayā/  
 Ca.4.1.153cd  naitanmameti vijñāya
                            jñaḥ sarvamativartate//  
 
 
 Ca.4.1.154ab  tasmiṃścaramasaṃnyāse
                            samūlāḥ sarvavedanāḥ/  
 Ca.4.1.154cd
                                 'samagrajñeyavijñānānnivṛttiṃ' iti
                            pā+ sasaṃjñājñānavijñānā nivṛttiṃ yāntyaśeṣataḥ//  
 
 
 Ca.4.1.155ab  ataḥ paraṃ brahmabhūto
                            bhūtātmā nopalabhyate/  
 Ca.4.1.155cd  niḥsṛtaḥ
                            sarvabhāvebhyaścihnaṃ yasya na vidyate//  
  / (gatirbrahmavidāṃ brahma taccākṣaramalakṣaṇam)(by gaṅgādhara ed.)/  
 Ca.4.1.155ef  jñānaṃ brahmavidāṃ
                            cātra nājñastajjñātumarhati//  
 
 Ca.4.1.156  tatra ślokaḥ--- 
 
 Ca.4.1.156ab  praśnāḥ puruṣamāśritya
                            trayoviṃśatiruttamāḥ/  
 Ca.4.1.156cd
                             katidhāpuruṣīye 'asminnirṇītāstattvadarśinā// 
 
 ityagniveśakṛte tantre carakapratisaṃskṛte śārīrasthāne
                        katidhāpuruṣīyaṃ śārīraṃ nāma prathamo 'adhyāyaḥ//1// 
 
 
                    dvitīyo 'adhyāyaḥ/
                     Ca.4.2.1  athāto 'atulyagotrīyaṃ śārīraṃ
                        vyākhyāsyāmaḥ//  
 Ca.4.2.2  iti ha smāha bhagavānātreyaḥ//  
 
 Ca.4.2.3  atulyagotrasya rajaḥkṣayānte
                            rahovisṛṣṭaṃ mithunīkṛtasya/ kiṃ syāccatuṣpātprabhavaṃ ca
                                 'catuṣpadaṃ ṣaḍprabhavaṃ kimasya'iti pā+ ṣaḍbhyo yat
                            strīṣu garbhatvamupaiti puṃsaḥ//  
 
 
 Ca.4.2.4  śukraṃ tadasya pravadanti dhīrā
                            yaddhīyate garbhasamudbhavāya/  
 vāyvagnibhūmyabguṇapādavattat ṣaḍbhyo rasebhyaḥ prabhavaśca tasya//  
 
 
 Ca.4.2.5  saṃpūrṇadehaḥ samaye sukhaṃ ca
                            garbhaḥ kathaṃ kena ca jāyate strī/  
 garbhaṃ cirādvindati saprajā 'api bhūtvā 'athavā naśyati kena garbhaḥ//
                         
 
 
 Ca.4.2.6  śukrāsṛgātmāśayakālasaṃpad
                            yasyopacāraśca  'hitaistathā 'arthaiḥ'iti
                            pā+ hitaistathā 'annaiḥ/ garbhaśca kāle ca sukhī sukhaṃ ca
                            saṃjāyate saṃparipūrṇadehaḥ//  
 
 
 Ca.4.2.7
                             yonipradoṣānmanaso 'abhitāpācchukrāsṛgāhāravihāradoṣāt/  
 akālayogādbalasaṃkṣayācca garbhaṃ cirādvindati saprajā 'api//  
 
 
 Ca.4.2.8  [&'vibaddhaṃ'iti
                            pā+]asṛṅniruddhaṃ pavanena nāryā garbhaṃ vyavasyantyabudhāḥ kadācit/  
 garbhasya rūpaṃ hi karoti tasyāstadasṛgasrāvi vivardhamānam//  
 
 
 Ca.4.2.9
                                 tadagnisūryaśramaroṣaśokaiḥ'iti
                            pā+ tadagnisūryaśramaśokarogairuṣṇānnapānairathavā pravṛttam/  
 'dṛṣṭvā 'asṛgevaṃ'iti pā+ dṛṣṭvā 'asṛgekaṃ na ca garbhasaṃjñaṃ
                            kecinnarā bhūtahṛtaṃ vadanti//  
 
 
 Ca.4.2.10  ojośanānāṃ
                            rajanīcarāṇāmāhārahetorna śarīramiṣṭam/  
 garbhaṃ hareyuryadi te na māturlabdhāvakāśā na hareyurojaḥ//  
 
 
 Ca.4.2.11  kanyāṃ sutaṃ vā sahitau
                            pṛthagvā sutau sute vā tanayāṃn bahūn vā/  
 kasmāt prasūte sucireṇa garbhameko 'abhivṛddhiṃ ca yame 'abhyupaiti//  
 
 
 Ca.4.2.12  raktena kanyāmadhikena putraṃ
                            śukreṇa tena dvividhīkṛtena bījena kanyāṃ ca sutaṃ ca sūte
                            yathāsvabījānyatarādhikena//  
 
 
 Ca.4.2.13  śukrādhikaṃ dvaidhamupaiti
                            bījaṃ yasyāḥ sutau sā sahitau prasūte/  
 raktādhikaṃ vā yadi bhedameti dvidhā sute sā sahite prasūte//  
 
 
 Ca.4.2.14  bhinatti yāvadbahudhā
                            prapannaḥ śukrārtavaṃ vāyuratipravṛddhaḥ/  
 tāvantyapatyāni yathāvibhāhaṃ karmātmakānyasvavaśāt prasūte//  
 
 
 Ca.4.2.15  āhāramāpnoti yadā na garbhaḥ
                            śoṣaṃ samāpnoti parisrutiṃ vā/  
 taṃ strī prasūte sucireṇa garbhaṃ puṣṭo yadā varṣagaṇairapi syāt//  
 
 
 Ca.4.2.16
                             karmātmakatvādviṣamāṃśabhedācchukrāsṛjorvṛddhimupaiti kukṣau/  
 eko 'adhiko nyūnataro dvitīya  'yame 'adhike 'apyeṣa bhavedviśeṣaḥ'iti
                                pā+ evaṃ yame 'apyabhyadhiko viśeṣaḥ //  
 
 
 Ca.4.2.17  kasmāddviretāḥ pavanendriyo
                            vā saṃskāravāhī naranāriṣaṇḍau/  
 vakrī tatherṣyābhiratiḥ kathaṃ vā saṃjāyate vātikaṣaṇḍako vā//  
 
 
 Ca.4.2.18  bījāt samāṃśādupataptabījāt
                            strīpuṃsaliṅgī bhavati dviretāḥ/  
 śukrāśayaṃ garbhagatasya  'gatvā'iti pā+ hatvā karoti vāyuḥ
                            pavanendriyatvan//  
 
 
 Ca.4.2.19  śukrāśayadvāravighṭṭanena
                                 'saṃskāravāhaṃ hi karoti vāyuḥ'iti pā+ saṃskāravāhaṃ
                            kurute 'anilaśca/  
 mandālpabījāvabalāvaharṣau klībau ca heturvikṛtidvayasya//  
 
 
 Ca.4.2.20  māturvyavāyapratighena vakrī
                            syādbījadaurbalyatayā pituśca/  
 īrṣyābhibhūtāvapi mandaharṣā- '+vīrṣyāhvayasyaiva'iti
                            pā+ vīrṣyāratereva vadanti hetum//  
 
 
 Ca.4.2.21  vāyvagnidoṣādvṛṣaṇau tu yasya
                            nāśaṃ gatau vātikaṣaṇḍakaḥ saḥ/  
 ityevamaṣṭau vikṛtiprakārāḥ karmātmakānāmupalakṣaṇīyaḥ//  
 
 
 Ca.4.2.22  garbhasya sadyo 'anugatasya
                            kukṣau strīpuṃnapuṃsāmudarasthitānām/  
 kiṃ lakṣaṇaṃ? kāraṇamiṣyate kiṃ sarūpatāṃ yena ca yātyapatyam//  
 
 
 Ca.4.2.23  niṣṭhīvikā
                            gauravamaṅgasādastandrāpraharṣau hṛdaye vyathā ca/  
 tṛptiśca bījagrahaṇaṃ ca yonyāṃ garbhasya sadyo 'anugatasya liṅgam//  
 
 
 Ca.4.2.24  savyāṅgaceṣṭā
                                 'susukhārthinī yā'iti pā+ puruṣārthinī strī
                            strīsvapnapānāśanaśīlaceṣṭā/  
 'savyāṅgagarbhā'iti pā+ savyāttagarbhā na ca vṛttagarbhā
                            savyapradugdhā striyameva sūte//  
 
 
 Ca.4.2.25  putraṃ tvato liṅgaviparyayeṇa
                            vyāmiśraliṅgā prakṛtiṃ tṛtīyām/  
 garbhopapattau tu manaḥ striyā yaṃ jantuṃ vrajettatsadṛśaṃ prasūte//  
 
 
 Ca.4.2.26  garbhasya catvāri
                            caturvidhāni bhūtāni mātāpitṛsaṃbhavāni/  
 āhārajānyātmakṛtāni caiva sarvasya sarvāṇi bhavanti dehe//  
 
 
 Ca.4.2.27  teṣāṃ viśeṣādbalavanti yāni
                            bhavanti mātāpitṛkarmajāni/  
 tāni vyavasyet sadṛśatvahetuṃ sattvaṃ yathānūkamapi vyavasyet//  
 
 
 Ca.4.2.28  kasmāt prajāṃ strī vikṛtāṃ
                            prasūte hīnādhikāṅgīṃ vikalendriyāṃ vā/  
 dehāt kathaṃ dehamupaiti cānyamātmā sadā kairanubadhyate ca //  
 
 
 Ca.4.2.29
                             bījātmakarmāśayakāladoṣairmātustathā++āhāravihāradoṣaiḥ/  
 kurvanti doṣā vividhāni duṣṭāḥ saṃsthānavarṇendriyavaikṛtāni//  
 
 
 Ca.4.2.30  varṣāsu
                            kāṣṭhāśmaghanāmbuvegāstaroḥ saritsrotasi saṃsthitasya/  
 yathaiva kuryurvikṛtiṃ tathaiva garbhasya kukṣau viyatasya doṣāḥ//  
 
 
 Ca.4.2.31  bhūtaiścaturbhiḥ sahitaḥ
                            susūkṣmairmanojavo dehamupaiti dehāt/  
 karmātmakatvānna tu tasya dṛśyaṃ divyaṃ vinā darśanamasti rūpam//  
 
 
 Ca.4.2.32  sa sarvagaḥ sarvaśarīrabhṛcca
                            sa viśvakarmā sa ca viśvarūpaḥ/  
 sa cetanādhāturatīndriyaśca sa nityayuk sānuśayaḥ sa  'ekaḥ'iti
                                pā+ eva //  
 
 
 Ca.4.2.33  rasātmamātāpitṛsaṃbhavāni
                            bhūtāni vidyāddaśa ṣaṭ ca dehe/  
 catvāri tatrātmani saṃśritāni sthitastathā++ātmā ca caturṣu teṣu//  
 
 
 Ca.4.2.34  bhūtāni mātāpitṛsaṃbhavāni
                            rajaścaśukraṃ ca vadanti garbhe/  
 āpyāyyate śukramasṛk ca bhūtairyaistāni  'dehe rasajāni vidyāt'iti
                                pā+ bhūtāni rasodbhavāni//  
 
 
 Ca.4.2.35  bhūtāni catvāri tu karmajāni
                            yānyātmalīnāni viśanti garbham/  
 sa bījadharmā hyaparāparāṇi dehāntarāṇyātmani yāti yāti//  
 
 
 Ca.4.2.36  rūpāddhi rūpaprabhavaḥ
                            prasiddhaḥ karmātmakānāṃ manaso manastaḥ/  
 bhavanti ye tvākṛtibuddhibhedā rajastamastatra ca karma hetuḥ//  
 
 
 Ca.4.2.37
                             atīndriyaistairatisūkṣmarūpairātmā kadācinna viyuktarūpaḥ/  
 na karmaṇā naiva manomatibhyāṃ na cāpyahaṅkāravikāradoṣaiḥ//  
 
 
 Ca.4.2.38  rajastamobhyāṃ hi
                            mano 'anubaddhaṃ jñānaṃ vinā tatra hi sarvadoṣāḥ/  
 gatipravṛttyostu nimittamuktaṃ manaḥ sadoṣaṃ balavacca karma//  
 
 
 Ca.4.2.39  rogāḥ kutaḥ saṃśamanaṃ
                            kimeṣāṃ harṣasya śokasya ca kiṃ nimittam/  
 śarīrasattvaprabhavā vikārāḥ kathaṃ na śāntāḥ punarāpateyuḥ//  
 
 
 Ca.4.2.40  prajñāparādho
                            viṣamāstathā 'arthā hetustṛtīyaḥ pariṇāmakālaḥ/  
 sarvāmayānāṃ trividhā ca śāntirjñānārthakālāḥ samayogayuktāḥ//  
 
 
 Ca.4.2.41  dharmyāḥ kriyā
                            harṣanimittamuktāstato 'anyathā śokavaśaṃ nayanti/  
 śarīrasattvaprabhavāstu rogāstayoravṛttyā na bhavanti bhūyaḥ//  
 
 
 Ca.4.2.42  rūpasya sattvasya ca
                            santatiryā noktastadādirnahi so 'asti kaścit/  
 tayoravṛttiḥ kriyate parābhyāṃ dhṛtismṛtibhyāṃ parayā dhiyā ca//  
 
 
 Ca.4.2.43  satyāśraye vā dvividhe
                            yathokte pūrvaṃ gadebhyaḥ pratikarma nityam/  
 jitendriyaṃ nānupatanti rogāstatkālayuktaṃ yadi nāsti daivam//  
 
 
 Ca.4.2.44  daivaṃ purā yat kṛtamucyate
                            tat  'tanmānuṣaṃ'iti pā+ tat pauruṣaṃ yattviha karma dṛṣṭam/  
 pravṛttiheturviṣamaḥ sa dṛṣṭo nivṛttiheturhi samaḥ sa eva//  
 
 
 Ca.4.2.45  haimantikaṃ doṣacayaṃ vasante
                            pravāhayan graiṣmakamabhrakāle/  
 ghanātyaye vārṣikamāśu samyak prāpnoti rogānṛtujānna  'jantuḥ'iti
                                pā+ jātu //  
 
 
 Ca.4.2.46  naro hitāhāravihārasevī
                            samīkṣyakārī viṣayeṣvasaktaḥ/  
 dātā samaḥ satyaparaḥ kṣamāvānāptopasevī ca bhavatyarogaḥ//  
 
 
 Ca.4.2.47  matirvacaḥ karma
                            sukhānubandhaṃ sattvaṃ vidheyaṃ viśadā ca buddhiḥ/  
 jñānaṃ tapastatparatā ca yoge yasyāsti taṃ  'nānutapanti'iti
                                pā+ nānupatanti rogāḥ//  
 
 Ca.4.2.48  tatra ślokaḥ/  
 
 ihāgniveśasya mahārthayuktaṃ ṣaṭtriṃśakaṃ praśnagaṇaṃ maharṣiḥ/  
 atulyagotre bhagavān yathāvannirṇītanām jñānavivardhanārthaṃ//  
 
 ityagniveśakṛte tantre carakapratisaṃskṛte śārīrasthāne 'atulyagatrīyaṃ
                        śārīraṃ nāma dvitīyo 'adhyāyaḥ//2// 
 
 
                    tṛtīyo 'adhyāyaḥ/
                     Ca.4.3.1  athātaḥ khuḍḍikāṃ garbhāvakrāntiṃ
                        śārīraṃ vyādhyāsyāmaḥ//  
 Ca.4.3.2  iti ha smāha bhagavānātreyaḥ//  
 Ca.4.3.3  puruṣasyānupahataretasaḥ
                        striyāścāpraduṣṭayoniśoṇitagarbhāśayāyā yadā bhavati saṃsargaḥ ṛtukāle, yadā
                             'tayostathaiva yukte saṃsarge'iti, 'cānayostathāvidhayostathaiva
                            yukte saṃsarge'iti ca pā+ cānayostathāyukte saṃsarge
                        śukraśoṇitasaṃsargamantargarbhāśayagataṃ jīvo 'avakrāmati
                        sattvasaṃprayogāttadā garbho 'abhinirvartate, sa
                        sātmyarasopayogādarogo 'abhivardhate samyagupacāraiścopacaryamāṇaḥ, tataḥ
                        prāptakālaḥ sarvendriyopapannaḥ paripūrṇaśarīro
                        balavarṇasattvasaṃhananasaṃpadupetaḥ sukhena jāyate samudayādeṣāṃ
                        bhāvānāṃ---mātṛjaścāyaṃ garbhaḥ pitṛjaścātmajaśca sātmyajaśca rasajaśca,
                        asti ca khalu  'sattvamupapādukaṃ'iti pā+ sattvamaupapādukamiti
                        hovāca bhagavānātreyaḥ//  
 
 Ca.4.3.4-1  neti bharadvājaḥ, kiṃ
                        kāraṇaṃ---na hi mātā na pitā nātmā na sātmyaṃ na pānāśanabhakṣyalehyopayogā
                        garbhaṃ janayanti, na ca paralokādetya garbhaṃ sattvamavakrāmati//  
 Ca.4.3.4-2  yadi hi mātāpitarau garbhaṃ
                        janayetāṃ, bhūyasyaḥ striyaḥ pumāṃsaśca bhūyāṃsaḥ putrakāmāḥ, te sarve
                        putrajanmābhisandhāya maithunadharmamāpadyamānāḥ putrāneva
                        janayeyurduhitYrvā duhitṛkāmāḥ, na tu kāścit striyaḥ kecidvā puruṣā
                        nirapatyāḥ  'syuḥ/ na cāpatyakāmāḥ pavideveran'iti
                        pā+ syurapatyakāmā vā parideveran//  
 Ca.4.3.4-3  na cātmā++ātmānaṃ janayati/  
 yadi hyātmā++ātmānaṃ janayejjāto vā janayedāyamānamajāto vā,
                        taccobhayathā 'apyayuktam/  
 na hi jāto janayati sattvāt, va cājāto janayatyasattvāt,
                        tasmādubhayathā 'apyanupapattiḥ/  
 tiṣṭhatu tāvadetat/  
 yadyayamātmā++ātmānaṃ śakto janayituṃ syāt, na tvenamiṣṭāsveva kathaṃ yoniṣu
                        janayedvaśinamapratihatagatiṃ kāmarūpiṇaṃ
                        tejobalajavavarṇasattvasaṃhananasamuditamajaramarujamamaram; evaṃvidhaṃ
                        hyātmā++ātmānamicchatyato vā bhūyaḥ//  
 Ca.4.3.4-4  asātmyajaścāyaṃ garbhaḥ/  
 yadi hi sātmyajaḥ syāt, tarhi sātmyasevināmevaikāntena prajā syāt,
                        asātmyasevinaśca nikhilenānapatyāḥ syuḥ, taccobhayamubhayatraiva dṛśyate//  
 Ca.4.3.4-5  arasajaścāyaṃ garbhaḥ/  
 yadi hi rasajaḥ syāt, na kecit strīpuruṣeṣvanapatyāḥ syuḥ, na hi
                        kaścidastyeṣāṃ yo rasānnopayuḍkte; śreṣṭharasopayogināṃ cedgarbhājāyanta
                        ityabhipretamiti, evaṃ
                        satyājaurabhramārgamāyūragokṣīradadhighṛtamadhutailasaindhavekṣurasamudgaśālibhṛtānāmevaikāntena
                        prajā syāt, śyāmākavarakoddālakakoradūṣakakandamūlabhakṣāśca
                        nikhilenānapatyāḥ syuḥ, taccobhayamubhayatra dṛśyate//  
 Ca.4.3.4-6  na khalvapi paralokādetya
                        sattvaṃ garbhamavakrāmati; yadi hyenamavakrāmet, nāsya kiñcit paurvadehikaṃ
                        syādaviditamaśrutamadṛṣṭaṃ vā, sa ca tacca na kiñcidapi smarati//  
 
 Ca.4.3.4  tasmādetadbrūmahe---amātṛjaścāyaṃ
                        garbho 'apitṛjaścānātmajaścāsātmyajaścārasajaśca, na cāsti
                            sattvamaupapādukamiti( yogīndranāthasenasyāsaṃmato 'ayaṃ
                            pāṭhaḥ hovāca bharadvājaḥ)//  
 Ca.4.3.5  neti bhagavānātreyaḥ, sarvebhya
                        ebhyo bhāvebhyaḥ samuditebhyo garbho 'abhinirvartate//  
 Ca.4.3.6  mātṛjaścāyaṃ garbhaḥ/  
 na hi māturvinā garbhotpattiḥ syāt, na ca janma jarāyujānām/  
 yāni khalvasya garbhasya mātṛjāni, yāni cāsya mātṛtaḥ saṃbhavataḥ
                        saṃbhavanti, tānyanuvyākhyāsyāmaḥ; tadyathā---tvak ca lohitaṃ ca māṃsaṃ ca
                        medaśca nābhiśca hṛdayaṃ ca kloma ca yakṛcca plīhā ca vṛkkau ca bastiśca
                        purīṣādhānaṃ cāmāśayaśca pakvāśayaścottaragudaṃ cādharagudaṃ ca kṣudrāntraṃ
                        ca sthūlāntraṃ ca vapā ca vapāvahanaṃ ceti (mātṛjāni)//  
 Ca.4.3.7  pitṛjaścāyaṃ garbhaḥ/  
 nahi piturṛte garbhotpattiḥ syāt, na ca janma jarāyujānām/  
 yāni khalvasya garbhasya pitṛjāni, yāni cāsya pitṛtaḥ saṃbhavataḥ
                        saṃbhavanti, tānyanuvyākhyāsyāmaḥ;
                        tadyathā---keśaśmaśrunakhalomadantāsthisirāsnāyudhamanyaḥ śukraṃ ceti
                        (pitṛjāni)//  
 Ca.4.3.8  ātmajaścāyaṃ garbhaḥ/  
 garbhātmā hyantarātmā yaḥ, taṃ 'jīva' ityācakṣate
                        śāśvatamarujamajaramamaramakṣayamabhedyamacchedyamaloḍyaṃ viśvarūpaṃ
                        viśvakarmāṇamavyaktamanādimanidhanamakṣaramapi/  
 sa garbhāśayamanupraviśya śukraśoṇitābhyāṃ saṃyogametya garbhatvena
                        janayatyātmanā++ātmānam, ātmasaṃjñā hi garbhe/  
 tasya punarātmano janmānāditvānnopapadyate,  'tasmādajāta evāyamajātaṃ
                            garbha janayati, jāto 'apyajātaṃ ca garbhaṃ janayati'iti
                        pā+ tasmānna jāta evāyamajātaṃ garbhaṃ janayati, ajāto hyayamajātaṃ
                        garbhaṃ janayati; sa caiva garbhaḥ kālāntareṇa bālayuvasthavirabhāvān
                        prāpnoti, sa yasyāṃ yasyāmavasthāyāṃ vartate tasyāṃ tasyāṃ jāto bhavati, yā
                        tvasya puraskṛtā tasyāṃ janiṣyamāṇaśca, tasmāt sa eva jātaścājātaśca
                        yugapadbhavati; yasmiṃścaitadubhayaṃ saṃbhavati jātatvaṃ janiṣyamāṇatvaṃ ca
                        sa jāto janyate, sa caivānāgateṣvavasthāntareṣvajāto
                        janyayatyātmanā++ātmanam/  
 sato hyavasthāntaragamanamātrameva hi janma cocyate tatra tatra vayasi tasyāṃ
                        tasyāmavasthāyāṃ; yathā-satāmeva śukraśoṇitajīvānāṃ prāk saṃyogādgarbhatvaṃ
                        na bhavati, tacca saṃyogādbhavati; yathā-satastasyaiva puruṣasya prāgapatyāt
                        pitṛtvaṃ na bhavati, taccāpatyādbhavati; tathā satastasyaiva garbhasya
                        tasyāṃ tasyāmavasthāyāṃ jātatvamajātatvaṃ cocyate//  
 Ca.4.3.9  na khalu garbhasya na ca māturna
                        piturna cātmanaḥ sarvabhāveṣu yatheṣṭakāritvamasti; te kiṃcit svavaśāt
                        kurvanti, kiṃcit karmavaśāt, kvaciccaiṣāṃ karaṇaśaktirbhavati, kvacinna
                        bhavati/  
 yatra sattvādikaraṇasaṃpattatra yathābalameva yatheṣṭakāritvam, ato 'avyathā
                        viparyayaḥ /  
 na ca karaṇadoṣādakaraṇamātmā saṃbhavati garbhajanane, dṛṣṭaṃ ceṣṭā
                        yoniraiśvaryaṃ mokṣaścātmavidbhirātmāyattam/  
 nahyanyaḥ sukhaduḥkhayoḥ kartā /  
 na cānyato garbho jāyate jāyamānaḥ, nāṅkurotpattirabījāt//  
 Ca.4.3.10  yāni tu khalvasya
                        garbhasyātmajāni, yāni cāsyātmataḥ saṃbhavataḥ saṃbhavanti,
                        tānyanuvyākhyāsyāmaḥ; tadyathā---tāsu tāsu yoniṣūtpattirāyurātmajñānaṃ mana
                        indriyāṇi prāṇāpānau preraṇaṃ dhāraṇamākṛtisvaravarṇaviśeṣāḥ sukhaduḥkhe
                        icchādveṣau cetanā dhṛtirbuddhiḥ smṛtirahaṅkāraḥ prayatnaśceti(ātmajāni)//  
 Ca.4.3.11  sātmyajaścāyaṃ garbhaḥ/  
 nahyasātmyasevitvamantareṇa strīpuruṣayorvandhyatvamasti, garbheṣu
                        vā 'apyaniṣṭo bhāvaḥ/  
 yāvāt khalvasātmyasevināṃ strīpuruṣāṇāṃ trayo doṣāḥ prakupitāḥ
                        śarīramupasarpanto na śukraśoṇitagarbhāśayopaghātāyopapadyante, tāvat
                        samarthā garbhajananāya bhavanti/  
 sātmyasevināṃ punaḥ strīpuruṣāṇāmanupahataśukraśoṇitagarbhāśayānāmṛtukāle
                        sannipatitānāṃ jīvasyānavakramaṇādgarbhā na prādurbhavanti/  
 nati kevalaṃ sātmyaja evāyaṃ garbhaḥ, samudayo 'atra kāraṇamucyate/  
 yāni khalvasya garbhasya sātmyajāni, yāni cāsya sātmyataḥ saṃbhavataḥ
                        saṃbhavanti, tānyanuvyākhyāsyāmaḥ;
                        tadyathā---ārogyamanālasyamalolupatvamindriyaprasādaḥ svaravarṇabījasaṃpat
                        praharṣabhūyastvaṃ ceti (sātmyajāni)//  
 Ca.4.3.12  rasajaścāyaṃ garbhaḥ/  
 na hi rasādṛte mātuḥ prāṇayātrā 'api syāt, kiṃ punargarbhajanma/  
 'na caivāsyā asamyapayujyamānā'iti pā+ na caivāsamyagupayujyamānā
                        rasā garbhamabhinirvartayanti, na ca kevalaṃ samyagupayogādeva rasānāṃ
                        garbhābhinirvṛttirbhavati,  'samudāyo 'atra'iti
                        pā+ samudāyo 'apyatra kāraṇamucyate/  
 yāni tu khalvasya garbhasya rasajāni, yāni cāsya rasataḥ saṃbhavataḥ
                        saṃbhavanti, tānyanuvyākhyāsyāmaḥ;
                        tadyathā---śarīrasyābhinirvṛttirabhivṛddhiḥ prāṇānubandhastṛptiḥ
                        puṣṭirutsāhaśceti (rasajāni)//  
 Ca.4.3.13  asti khalu sattvamaupapādukaṃ;
                             'jīvaspṛkśarīreṇa'iti pā+ yajjīvaṃ
                        spṛkśarīreṇābhisaṃbadhnāti, yasminnapagamanapuraskṛte śīlamasya vyāvartate,
                        bhaktirviparyasyate, sarvendriyāṇyupatapyante, balaṃ hīyate, vyādhaya
                        āpyāyyante, yasmāddhīnaḥ prāṇāñjahāti, yadindriyāṇāmabhigrāhakaṃ ca 'mana'
                        ityabhidhīyate; tattrividhamākhyāyate---śuddhaṃ, rājasaṃ, tāmasamiti/  
 yenāsya khalu mano bhūyiṣṭhaṃ, tena  'dvitīyāyāṃ jātau'iti
                        pā+ dvitīyāyāmājātau saṃprayogo bhavati; yadā tu tenaiva śuddhena
                        saṃyujyate, tadā jāteratikrāntāyā api smarati/  
 smārtaṃ hi jñānamātmanastasyaiva manaso 'anubandhādanuvartate, yasyānuvṛttiṃ
                        puraskṛtya puruṣo 'jātismara' ityucyate/  
 yāni khalvasya garbhasya sattvajāni, yānyasya sattvataḥ saṃbhavataḥ
                        saṃbhavanti, tānyanuvyākhyāsyāmaḥ; tadyathā---bhaktiḥ śīlaṃ śaucaṃ dveṣaḥ
                        smṛtirmohastyāgo mātsaryaṃ śauryaṃ bhayaṃ krodhastandrotsāhastaikṣṇyaṃ
                        mārdavaṃ gāmbhīryamanavasthitatvamityevamādayaścānye, te sattvavikārā
                        yānuttarakālaṃ sattvabhedamadhikṛtyopadekṣyāmaḥ/  
 nānāvidhāni khalu sattvāni, tāni sarvāṇyekapuruṣe bhavanti, na ca
                        bhavantyekakālam, ekaṃ tu  'prāyo 'anuvṛttyā'iti
                        pā+ prāyovṛttyā++āha //  
 Ca.4.3.14  evamayaṃ nānāvidhānāmeṣāṃ
                        garbhakarāṇāṃ bhāvānāṃ samudāyādabhinirvartate garbhaḥ; yathā---kūṭāgāraṃ
                        nānādravyasamudāyāt, yathā vā-ratho nānārathāṅgasamudāyāt;
                        tasmādetadavocāma---mātṛjaścāyaṃ garbhaḥ; pitṛjaśca, ātmajaśca, sātmyajaśca,
                        rasajaśca, asti ca sattvamaupapādukamiti(hovāca bhagavānātreyaḥ)//  
 Ca.4.3.15  bharadvāja uvāca---yadyayameṣāṃ
                        nānāvidhānāṃ garbhakarāṇāṃ bhāvānāṃ samudāyādabhinirvartate garbhaḥ
                        kathamayaṃ sandhīyate, yadi cāpi sandhīyate kasmāt samudāyaprabhavaḥ sam
                        garbho manuṣyavigraheṇa jāyate, manuṣyaśca manuṣyaprabhava ucyate; tatra
                        cediṣṭametadyasmānmanuṣyo manuṣyaprabhavastasmādeva manuṣyavigraheṇa jāyate,
                        yathā-gaurgoprabhavaḥ, yathā-cāśvo 'aśvaprabhava iti; evaṃ sati yaduktamagre
                        samudayātmaka iti tadayuktam/  
 yadi ca manuṣyo manuṣyaprabhavaḥ,
                        kasmājjaḍāndhakubjamūkavāmanamimminavyaṅgonmattakuṣṭhikilāsibhyo jātāḥ
                             'pitṛsadṛśāḥ'iti pā+ pitṛsadṛśarūpā na bhavanti/  
 athātrāpi buddhirevaṃ syāt---svenaivāyamātmā cakṣuṣā rūpāṇi vetti, śrotreṇa
                        śabdān, ghrāṇena gandhān, rasanena rasān, sparśanena sparśān, buddhyā
                        boddhavyamityanena hetunā na jaḍādibhyo jātāḥ  'pitṛsadṛśarūpāḥ'iti
                            pā+ pitṛsadṛśā bhavanti/  
 atrāpi pratijñāhānidoṣaḥ syāt, evamukte hyātmā satsvindriyeṣu jñaḥ
                        syādasatkhajñaḥ; yatra caitadubhayaṃ saṃbhavati jñatvamajñatvaṃ ca,
                             'sa vikāraprakṛtikaścātmā'iti pā+ savikāraścātmā /  
 yadi ca darśanādibhirātmā viṣayān vetti, nirindriyo darśanādivirahādajñaḥ
                        syāt, ajñatvādakāraṇam, akāraṇatvācca nātmeti
                        vāgnastumātrametadvacanamanarthaṃ syāditi(hovāca bharadvājaḥ)//  
 Ca.4.3.16  ātreya uvāca---purastādetat
                        pratijñātaṃ---sattvaṃ  'jīvaspṛkśarīreṇa'iti pā+ jīvaṃ
                        spṛkśarīreṇābhisaṃbadhnātīti/  
 yasmāttu samudāyaprabhavaḥ san sa garbho manuṣyavigraheṇa jāyate, manuṣyo
                        manuṣyaprabhava ityucyate, tadvakṣyāmaḥ-bhūtānāṃ caturvidhā
                        yonirbhavati---jarāyvaṇḍasvedodbhidaḥ/  
 tāsāṃ khalu catasṛṇāmapi yonīnāmekaikā yoniraparisaṃkhyeyabhedā bhavati,
                        bhūtānāmākṛtiviśeṣāparisaṃkhyeyatvāt/  
 tatra jarāyujānāmaṇḍajānāṃ ca prāṇināmete garbhakarā bhāvā yāṃ yāṃ
                        yonimāpadyante, tasyāṃ tasyāṃ yonau tathātathārūpā bhavanti;
                        yathā---kanakarajatatāmratrapusīsakānyāsicyamānāni teṣu teṣu
                        madhūcchiṣṭavigraheṣu, tāni yadā manuṣyabimbamāpadyante tadā
                        manuṣyavigraheṇa jāyante, tasmāt samudāyaprabhavaḥ san garbho
                        manuṣyavigraheṇa jāyate; manuṣyaśca manuṣyaprabhava ucyate, tadyonitvāt//  
 Ca.4.3.17  yaccoktaṃ---yadi ca manuṣyo
                        manuṣyaprabhavaḥ, kasmānna jaḍādibhyo jātāḥ pitṛsadṛśarūpā bhavantīti;
                        tatrocyate---yasya yasya hyaṅgāvayavasya bīje bījabhāga upatapto bhavati,
                        tasya tasyāṅgāvayavasya vikṛtirupajāyate, nopajāyate cānupatāpāt;
                        tasmādubhayopapattirapyatra/  
 sarvasya cātmajānīndriyāṇi, teṣāṃ bhāvābhāvaheturdaivaṃ; tasmānnaikāntato
                        jaḍādibhyo jātāḥ pitṛsadṛśarūpā bhavanti//  
 Ca.4.3.18  na cātmā satsvindriyeṣu jñaḥ,
                        asatsu vā bhavatyajñaḥ; na hyasattvaḥ kadācidātmā, sattvaviśeṣāccopalabhyate
                        jñānaviśeṣa iti//  
 Ca.4.3.19  bhavanti cātra--- na
                        karturindriyābhāvāt kāryajñānaṃ pravartate/  
 yā kriyā vartate  'yaiḥ kriyā vartate yā tu'iti pā+ bhāvaiḥ sā
                        vinā tairna vartate //  
 Ca.4.3.20  jānannapi mṛdo 'abhāvāt
                        kumbhakṛnna pravartate/  
 śrūyatāṃ  yogīndranāthasenastu 'vedaṃ'iti paṭhati, vyākhyānayati ca
                            'vedaṃ vedamivātathajñānaṃ
                        śrūyatām'iti cedamadhyātmamātmajñānabalaṃ mahat //  
 Ca.4.3.21  indriyāṇi ca  'saṃyamya'iti
                            pā+ saṃkṣipya manaḥ saṃkṣipya cañcalam /  
 praviśyādhyātmamātmajñaḥ sve jñāne paryavasthitaḥ//  
 Ca.4.3.22  sarvatrāvahitajñānaḥ sarvabhāvān
                        parīkṣate/  
 gṛhṇīṣva ce(ve)damaparaṃ bharadvāja vinirṇayam//  
 Ca.4.3.23  nivṛttendriyavākceṣṭaḥ suptaḥ
                             'svapnagatān'iti pā+ svapnagato yadā /  
 viṣayān sukhaduḥkhe ca vetti nājño 'apyataḥ smṛtaḥ//  
 Ca.4.3.24  nātmajñānādṛte caikaṃ jñānaṃ
                        kiñcit pravartate/  
 na hyeko vartate bhāvo vartate nāpyahetukaḥ//  
 Ca.4.3.25  tasmājjñaḥ prakṛtiścātmā draṣṭā
                        kāraṇameva ca /  
 sarvametadbharadvāja nirṇītaṃ jahi saṃśayam//  
 Ca.4.3.26  tatra ślokau--- 
 
 heturgarbhasya nirvṛttau vṛddhau janmani caiva yaḥ/  
 punarvasumatiryā ca bharadvājamatiśca yā//  
 
 
 Ca.4.3.27  pratijñāpratiṣedhaśca
                            viśadaścātmanirṇayaḥ/  
 garbhāvakrāntimuddiśya khuḍḍīkāṃ tatprakāśitam//  
 
 ityagniveśakṛte tantre carakapratisaṃskṛte śārīrasthāne
                        khuḍḍīkāgarbhāvakrāntiśārīraṃ nāma tṛtīyo 'adhyāyaḥ//3// 
 
 
                    caturtho 'adhyāyaḥ/
                     Ca.4.4.1  athāto mahatīṃ garbhāvakrāntiṃ
                        śārīraṃ vyākhyāsyāmaḥ//  
 Ca.4.4.2  iti ha smāha bhagavānātreyaḥ//  
 Ca.4.4.3  yataśca garbhaḥ saṃbhavati,
                        yasmiṃśca garbhasaṃjñā, yadvikāraśca garbhaḥ, yayā cānupūrvyā 'abhinirvartate
                        kukṣau, yaścāsya vṛddhihetuḥ, yataścāsyājanma bhavati, yataśca jāyamānaḥ
                        kukṣau vināśaṃ prāpnoti, yataśca kārtsnyenāvinaśyan vikṛtimāpadyate,
                        tadanuvyākhyāsyāmaḥ//  
 Ca.4.4.4  mātṛtaḥ pitṛta ātmataḥ sātmyato
                        rasataḥ sattvata ityetebhyo bhāvebhyaḥ samuditebhyo garbhaḥ saṃbhavati/  
 tasya ye ye 'avayavā yato yataḥ saṃbhavataḥ saṃbhavanti tān vibhajya
                        mātṛjādīnavayavān pṛthak pṛthaguktamagre//  
 Ca.4.4.5  śukraśoṇitajīvasaṃyoge tu khalu
                        kukṣigate garbhasaṃjñā bhavati//  
 Ca.4.4.6  garbhastu
                        khalvantarikṣavāyvagnitoyabhūmivikāraścotanādhiṣṭhānabhūtaḥ/  
 evamanayā yuktyā pañcamahābhūtavikārasamudāyātmako
                        garbhaścetanādhiṣṭhānabhūtaḥ, sa hyasya ṣaṣṭho dhāturuktaḥ//  
 Ca.4.4.7  yayā cānupūrvyā 'abhinirvartate
                        kukṣau tāṃ vyākhyāsyāmaḥ---gate purāṇe rajasi nave cānasthite śuddhasnātāṃ
                        striyamavyāpannayoniśoṇitagarbhāśayāmṛtumatīmācakṣmahe/  
 tayā saha tathābhūtayā yadā pumānavyāpannabījo miśrībhāvaṃ gacchati, tadā
                        tasya harṣodīritaḥ paraḥ śarīradhātvātmā śukrabhūto 'aṅgādaṅgāt saṃbhavati/  
 sa tathā harṣabhūtenātmanodīritaśca- 'adhiṣṭhitabījadhātuḥ'iti
                            pā+ adhiṣṭhitaśca bījarūpo dhātuḥ puruṣaśarīrādabhiviṣpattyocitena
                        pathā garbhāśayamanupraviśyārtavenābhisaṃsargameti//  
 Ca.4.4.8  tatra pūrvaṃ cetanādhātuḥ
                             'sattvopakaraṇaḥ'iti pā+ sattvakaraṇo guṇagrahaṇāya
                        pravartate; sa hi hetuḥ kāranaṃ nimittamakṣaraṃ kartā mantā
                             'bodhayitā'iti pā+ veditā boddhā draṣṭā dhātā brahmā
                        viśvakarmā viśvarūpaḥ puruṣaḥ prabhavo 'avyayo nityo guṇī grahaṇaṃ
                        pradhānamavyaktaṃ jīvo jñaḥ pudgalaścetanāvān vibhurbhūtātmā cendriyātmā
                        cāntarātmā ceti/  
 sa guṇopādānakāle 'antarikṣaṃ pūrvamanyebhyo guṇebhya upādatte,
                        yathā-pralayātyaye sisṛkṣurbhūtānyakṣarabhūta ātmā sattvopādānaḥ
                        pūrvataramākāśaṃ sṛjati, tataḥ krameṇa vyaktataraguṇān dhātūn
                        vāyvādikāṃścaturaḥ; tathā dehagrahaṇe 'api pravartamānaḥ
                        pūrvataramākāśamevopādatte, tataḥ krameṇa vyaktataraguṇān dhātūn
                        vāyvādikāṃścaturaḥ/  
 sarvamapi tu khalvetadguṇopādānamaṇunā kālena bhavati//  
 Ca.4.4.9  sa sarvaguṇavān garbhatvamāpannaḥ
                        prathame māsi saṃmūrcchitaḥ  'sarvadhātukalanīkṛtaḥ'iti,
                            'sarvadhātukalalīkṛtaḥ'iti ca pā+ sarvadhātukaluṣīkṛtaḥ kheṭabhūto
                        bhavatyavyaktavigrahaḥ sadasadbhūtāṅgāvayavaḥ//  
 Ca.4.4.10  dvitīye māsi ghanaḥ saṃpadyate
                             'piṇḍaḥ'iti hastalikhitapustake na paṭhyate piṇḍaḥ
                        peśyarbudaṃ vā/  
 tatra ghanaḥ puruṣaḥ, peśī strī, arbudaṃ napuṃsakam//  
 Ca.4.4.11  tṛtīye māsi sarvendriyāṇi
                        sarvāṅgāvayavāśca yaugapadyenābhinirvartante//  
 Ca.4.4.12  tatrāsya kecidaṅgāvayavā
                        mātṛjādīnavayavān vibhajya pūrvamuktā yathāvat /  
 mahābhūtavikārapravibhāgena  'tvidānīmaparāṃścaivāṅgāvayavān
                            paryāyāntareṇānuvyākhyāsyāmaḥ'iti pā+ tvidānīmasya
                        tāṃścaivāṅgāvayavān kāṃścit paryāyāntareṇāparāṃścānuvyākhyāsyāmaḥ/  
 mātṛjādayo 'apyasya māhābhūtavikārā eva/  
 tatrāsyākāśātmakaṃ śabdaḥ śrotraṃ lāghavaṃ saukṣmyaṃ vivekaśca, vāyvātmakaṃ
                        sparśaḥ sparśanaṃ raukṣyaṃ preraṇaṃ dhātuvyūhanaṃ ceṣṭāśca śārīryaḥ,
                        agnyātmakaṃ rūpaṃ darśanaṃ prakāśaḥ paktirauṣṇyaṃ ca , abātmakaṃ raso
                        rasanaṃ śaityaṃ mārdavaṃ snehaḥ kledaśca, pṛthivyātmakaṃ gandho ghrāṇaṃ
                        gauravaṃ sthairyaṃ mūrtiśceti//  
 Ca.4.4.13  evamayaṃ lokasaṃmitaḥ puruṣaḥ/  
 yāvanto hi loke mūrtimanto bhāvaviśeṣāstāvantaḥ puruṣe, yāvantaḥ puruṣe
                        tāvanto loke iti; budhāstvevaṃ draṣṭumicchanti//  
 Ca.4.4.14  evamasyevdriyāṇyaṅgāvayavāśca
                        yaugapadyenābhinirvartante 'anyatra tebhyo bhāvebhyo ye 'asya
                        jātasyottarakālaṃ jāyante; tadyathā---dantā vyañjanāni
                             'śukrarajovyaktībhāvaḥ'iti pā+ vyaktībhāvastathāyuktāni
                        cāparāṇi/  
 eṣā prakṛtiḥ, vikṛtiḥ punarato 'avyathā/ santi khalvasmin garbhe kecinnityā
                        bhāvāḥ, santi cānityāḥ kecit/  
 tasya ya evāṅgāvayavāḥ santiṣṭhante, ta eva strīliṅgaṃ puruṣaliṅgaṃ
                        napuṃsakaliṅgaṃ vā bibhrati/  
 tatra strīpuruṣayorye vaiśeṣikā bhāvāḥ pradhānasaṃśrayā guṇasaṃśrayāśca,
                        teṣāṃ yato bhūyastvaṃ tato 'anyatarabhāvaḥ/  
 tadyathā---klaibyaṃ bhīrutvamavaiśāradyaṃ
                        moho 'anavasthānamadhogurutvamasahanaṃ śaithilyaṃ mārdavaṃ
                        garbhāśayabījabhāgastathāyuktāni cāparāṇi strīkarāṇi, ato viparītāni
                        puruṣakarāṇi,  'ubhayabhāgabhāvāni'iti 'ubhayabhāvā'iti ca
                        pā+ ubhayabhāgāvayavā napuṃsakakarāṇi bhavanti//  
 Ca.4.4.15  tasya yatkālamevendriyāṇi
                        saṃtiṣṭhante, tatkālameva cetasi vedanā nirbandhaṃ prāpnoti;tasmāttadā
                        prabhṛti garbhaḥ spandate, prārthayate ca janmāntarānubhūtaṃ yat kiṃcit,
                        taddvaihṛdayyamācakṣate vṛddhāḥ/  
 mātṛjaṃ cāsya hṛdayaṃ mātṛhṛdayenābhisaṃbaddhaṃ bhavati
                             'rasahāriṇībhiḥ'iti pā+ rasavāhinībhiḥ saṃvāhinībhiḥ;
                        tasmāttayostābhirbhaktiḥ  'saṃpadyate'iti pā+ saṃspandate /  
 taccaiva kāraṇamavekṣamāṇā  'dvaihṛdayyāvimānitaṃ'iti pā+ na
                        dvaihṛdayyasya vimānitaṃ garbhamicchanti kartum/  
 vimānane hyasya dṛśyate vināśo vikṛtirvā/  
 samānayogakṣemā hi tadā bhavati garbheṇa keṣucidartheṣu mātā/  
 tasmāt priyahitābhyāṃ garbhiṇīṃ viśeṣeṇopacaranti kuśalāḥ//  
 Ca.4.4.16  tasyā garbhāpatterdvaihṛdayyasya
                        ca nijñānārthaṃ liṅgāni samāsenopadekṣyāmaḥ/  
 'upacārasaṃbodhanaṃ'iti pā+ upacārasādhanaṃ hyasya jñāne, jñānaṃ
                        ca liṅgataḥ, tasmādiṣṭo liṅgopadeśaḥ /  
 tadyathā---ārtavādarśanamāsyasaṃsravaṇamanannābhilāṣaśchardirarocako 'amlakāmatā
                        ca viśeṣeṇa śraddhāpraṇayanamuccāvaceṣu bhāveṣu gurugātratvaṃ cakṣuṣorglāniḥ
                        stanayoḥ stanyamoṣṭhayoḥ stanamaṇḍalayośca kārṣṇyamatyarthaṃ śvayathuḥ
                        pādayorīṣallomarājyudgamo yonyāścāṭālatvamiti garbhe paryāgate rūpāṇi
                        bhavati//  
 Ca.4.4.17  sā yadyadicchettattadasyai
                        dadyādanyatra garbhopaghātakarebhyo bhāvebhyaḥ//  
 Ca.4.4.18  garbhopaghātakarāstvime bhāvā
                        bhavantiḥ; tadyathā---sarvamatigurūṣṇatīkṣṇaṃ dāruṇāśca ceṣṭāḥ;
                        imāṃścānyānupadiśanti vṛddhāḥ---devatārakṣo 'anucaraparirakṣaṇārthaṃ na
                        raktāni vāsāṃsi bibhṛyānna madakarāṇi madyānyabhyavaharenna yānamadhirohenna
                        māṃsamaśnīyāt sarvendriyapratikūlāṃśca bhāvān dūrataḥ parivarjayet,
                        yaccānyadapi kiñcit striyo vidyuḥ//  
 Ca.4.4.19  tīvrāyāṃ tu khalu prārthanāyāṃ
                        kāmamahitamapyasyai hitenopahitaṃ dadyāt prārthanāvinayanārtham/  
 prārthanāsaṃdhāraṇāddhi vāyuḥ prakupito 'antaḥśarīramanucaran
                        garbhasyāpadyamānasya vināśaṃ vairūpyaṃ vā kuryāt//  
 Ca.4.4.20  caturthe māsi sthiratvamāpadyate
                        garbhaḥ, tasmāttadā garbhiṇī gurugātratvamadhikamāpadyate viśeṣeṇa//  
 Ca.4.4.21  pañcame māsi garbhasya
                        māṃsaśoṇitopacayo bhavatyadhikamanyebhyo māsebhyaḥ, tasmāttadā garbhiṇī
                        kārśyamāpadyate viśeṣeṇa//  
 Ca.4.4.22  ṣaṣṭhe māsi garbhasya
                        balavarṇopacayo bhavatyadhikamanyebhyo māsebhyaḥ, tasmāttadā garbhiṇī
                        balavarṇahānimāpadyate viśeṣeṇa//  
 Ca.4.4.23  saptame māsi garbhaḥ
                        sarvairbhāvairāpyāyyate, tasmāttadā garbhiṇī sarvākāraiḥ klāntatamā
                        bhavati//  
 Ca.4.4.24  aṣṭame māsi garbhaśca mātṛto
                        garbhataśca mātā  'rasavāhinībhiḥ'iti pā+ rasahāriṇībhiḥ
                        saṃvāhinībhirmuhurmuhurojaḥ parasparata ādadāte  'garbhasya
                            saṃpūrṇatvāt'iti pā+ garbhasyāsaṃpūrṇatvāt / tasmāttadā garbhiṇī
                        muhurmuhurmudā yuktā bhavati muhurmuhuśca mlānā, tathā garbhaḥ; tasmāttadā
                        garbhasya janma vyāpattimadbhavatyojaso 'anavasthitatvāt/ taṃ
                        caivārthamabhisamīkṣyāṣṭamaṃ māsamagaṇyamityācakṣate kuśalāḥ//  
 Ca.4.4.25  tasminnekadivasātikrānte 'api
                        navamaṃ māsamupādāya prasavakālamityāhurādaśamānmāsāt/  
 etāvān prasavakālaḥ,  'ata ūrdhvamavasthānaṃ'iti
                        pā+ vaikārikamataḥ paraṃ kukṣāvavasthānaṃ garbhasya//  
 Ca.4.4.26
                         evamanayā++ānupūrvyā 'abhinirvartate kukṣau//  
 Ca.4.4.27  mātrādīnāṃ khalu garbhakarāṇāṃ
                        bhāvānāṃ saṃpadastathā vṛttasya sauṣṭhavānmātṛtaścaivopasnehopasvedābhyāṃ
                        kālapariṇāmāt svabhāvasaṃsiddheśca kukṣau vṛddhiṃ prāpnoti//  
 Ca.4.4.28  mātrādīnāmeva tu khalu
                        garbhakarāṇāṃ bhāvānāṃ vyāpattinimittamasyājanma bhavati//  
 Ca.4.4.29  ye hyasya kukṣau
                        vṛddhihetusamākhyātā bhāvāsteṣāṃ viparyayādudare vināśamāpadyate,
                        athavā 'apyavcirajātaḥ syāt//  
 Ca.4.4.30  yatastu kārtsnyenāvinaśyan
                        vikṛtimāpadyate, tadnuvyākhyāsyāmaḥ---yadā striyā
                        doṣaprakopaṇoktānyāsevamānāyā doṣāḥ prakupitāḥ śarīramupasarpantaḥ
                             'śoṇitagarbhāśayopaghātāyopapadyante'iti
                        pā+ śoṇitagarbhāśayāvupapadyate, na ca kārtsnyena śoṇitagarbhāśayau
                        dūṣayanti,  'tadā yaṃ 'iti pā+ tadeyaṃ garbhaṃ labhate strī; tadā
                        tasya garbhasya mātṛjānāmavayavānāmanyatamo 'avayavo vikṛtimāpadyata
                        eko 'athavā 'aneke, yasya yasya hyavayavasya bīje bījabhāge vā doṣāḥ
                        prakopamāpadyante, taṃ tamavayavaṃ vikṛtirāviśati/  
 yadā hyasyāḥ śoṇite garbhāśayabījabhāgaḥ pradoṣamāpadyate, tadā vandhyāṃ
                        janayati; yadā punarasyāḥ śoṇite garbhāśayabījabhāgāvayavaḥ
                        pradoṣamāpadyate, tadā pūtiprajāṃ janayati; yadā tvasyāḥ śoṇite
                        garbhāśayabījabhāgāvayavaḥ strīkarāṇāṃ ca śarīrabījabhāgānāmekadeśaḥ
                        pradoṣamāpadyate, tadā stryākṛtibhūyiṣṭhāmastriyaṃ  'rāntāṃ'iti
                            pā+ vārtāṃ nāma janayati, tāṃ strīvyāpadamācakṣate//  
 Ca.4.4.31  'evameva puruṣasya bījadoṣe
                            pitṛjāvayavavikṛtiṃ vidyāt/ yadā hyasya bīje bījabhāgāvayavaḥ'iti
                            pā+ evameva puruṣasya yadā bīje bījabhāgaḥ pradoṣamāpadyate, tadā
                        vandhyaṃ janayati; yadā punarasya bīje bījabhāgāvayavaḥ pradoṣamāpadyate,
                        tadā pūtiprajaṃ janayati; yadā tvasya bīje bījabhāgāvayavaḥ puruṣakarāṇāṃ ca
                        śarīrabījabhāgānāmekadeśaḥ pradoṣamāpadyate, tadā
                        puruṣākṛtibhūyiṣṭhamapuruṣaṃ  'tṛṇapūlikaṃ'iti pā+ tṛṇaputrikaṃ
                        nāma janayati; tāṃ puruṣavyāpadamācakṣate//  
 Ca.4.4.32  etena mātṛjānāṃ pitṛjānāṃ
                        cāvayavānāṃ vikṛtivyākhyānena sātmyajānāṃ rasajānāṃ sattvajānāṃ cāvayavānāṃ
                        vikṛtirvyākhyātā bhavati//  
 Ca.4.4.33  nirvikāraḥ parastvātmā
                        sarvabhūtānāṃ virniśeṣaḥ; sattvaśarīrayostu viśeṣādviśeṣopalabdhiḥ//  
 Ca.4.4.34  tatra trayaḥ śarīradoṣā
                        vātapittaśleṣmāṇaḥ, te śarīraṃ dūṣayanti; dvau punaḥ sattvadoṣau
                        rajastamaśca, tau sattvaṃ dūṣayataḥ/  
 tābhyāṃ ca sattvaśarīrābhyāṃ duṣṭābhyāṃ vikṛtirupajāyate, nopajāyate
                        cāpraduṣṭābhyām//  
 Ca.4.4.35  tatra śarīraṃ
                        yoniviśeṣāccaturvidhamuktamagre//  
 Ca.4.4.36  trividhaṃ khalu sattvaṃ-śuddhaṃ,
                        rājasaṃ, tāmasamiti/  
 tatra śuddhamadoṣamākhyātaṃ klyāṇāṃśatvāt, rājasaṃ sadoṣamākhyātaṃ
                        roṣāṃśatvāt, tāmasamapi sadoṣamākhyātaṃ mohāṃśatvāt/  
 teṣāṃ tu trayāṇāmapi sattvānāmekaikasya bhedāgramaparisaṅkhyeyaṃ
                        taratamayogāccharīrayoniviśeṣebhyaścānyonyānuvidhānatvācca/  
 śarīraṃ hyapi sattvamanuvidhīyate, sattvaṃ ca śarīram/  
 tasmāt katicitsattvabhedānanūkābhinirdeśena nidarśanārthamanuvyākhyāsyāmaḥ//  
 
 Ca.4.4.37-1  tadyathā---śuciṃ
                        satyābhisandhaṃ jitātmānaṃ saṃvibhāginaṃ
                        jñānavijñānavacanaprativacanasaṃpannaṃ smṛtimantaṃ
                        kāmakrodhalobhamānamoherṣyāharṣāmarṣāpetaṃ samaṃ sarvabhūteṣu brāhmaṃ
                        vidyāt//  
 Ca.4.4.37-2
                         ijyādhyayanavratahomabrahmacaryaparamatithivratamupaśāntamadamānarāgadveṣamohalobharoṣaṃ
                        pratibhāvacanavijṣānopadhāraṇaśaktisaṃpannamārṣaṃ vidyāt//  
 Ca.4.4.37-3  aiśvaryavantamādeyavākyaṃ
                        yajvānaṃ śūramojasvinaṃ tejasopetamakliṣṭakarmāṇaṃ dīrghadarśinaṃ
                        dharmārthakāmābhiratamaindraṃ vidyāt//  
 Ca.4.4.37-4  lekhāsthavṛttaṃ
                        prāptakāriṇamasaṃprahāryamutthānavantaṃ
                            smṛtimantam- 'aiśvaryālambinaṃ'iti pā+ aiśvaryalambhinaṃ
                        vyapagatarāgerṣyādveṣamohaṃ yāmyaṃ vidyāt//  
 Ca.4.4.37-5  śūraṃ dhīraṃ
                        śucimaśucidveṣiṇaṃ yajvānamambhovihāraratimakliṣṭakarmāṇaṃ
                        sthānakopaprasādaṃ vāruṇaṃ vidyāt//  
 Ca.4.4.37-6
                         sthānamānopabhogaparivārasaṃpannaṃ dharmārthakāmanityaṃ śuciṃ
                        sukhavihāraṃ vyaktakopaprasādaṃ kauberaṃ vidyāt//  
 Ca.4.4.37-7
                         priyanṛtyagītavāditrollāpakaślokākhyāyiketihāsapurāṇeṣu kuśalaṃ
                        gandhamālyānulepanavasanastrīvihārakāmanityamanasūyakaṃ gāndharvaṃ vidyāt//  
 
 Ca.4.4.37  ityenaṃ śuddhasya sattvasya
                        saptavidhaṃ bhedāṃśaṃ vidyāt kalyāṇāṃśatvāt; tatsaṃyogāttu
                        brāhmamatyantaśuddhaṃ vyavasyet//  
 
 Ca.4.4.38-1  śūraṃ
                            caṇḍamasūyakamaiśvaryavantam- 'audarikaṃ'iti pā+ aupadhikaṃ
                        raudramananukrośamātmapūjakamāsuraṃ vidyāt//  
 Ca.4.4.38-2  amarṣiṇamanubandhakopaṃ
                        chidraprahāriṇaṃ krūramāhārātimātrarucimāmiṣapriyatamaṃ
                        svapnāyāsabahulamīrṣyuṃ rākṣasaṃ vidyāt//  
 Ca.4.4.38-3  mahāśanaṃ straiṇaṃ
                        strīrahaskāmamaśuciṃ śucidveṣiṇaṃ bhīruṃ bhīṣayitāraṃ vikṛtavihārāhāraśīlaṃ
                        paiśācaṃ vidyāt//  
 Ca.4.4.38-4  kruddhaśūramakruddhabhīruṃ
                        tīkṣṇamāyāsabahulaṃ  'niralaṅkariṣṇuṃ'iti
                        pā+ saṃtrastagocaramāhāravihāraparaṃ sārpaṃ vidyāt//  
 Ca.4.4.38-5
                         āhārakāmamatiduḥkhaśīlācāropacāramasūyakamasaṃvibhāginamatilolupamakarmaśīlaṃ
                        praitaṃ vidyāt//  
 Ca.4.4.38-6
                         anuṣaktakāmamajasramāhāravihāraparamanavasthitamamarṣaṇamasaṃcayaṃ
                        śākunaṃ vidyāt//  
 
 Ca.4.4.38  ityevaṃ khalu rājasasya sattvasya
                        ṣaḍvidhaṃ bhedāṃśaṃ vidyāt, roṣāṃśatvāt//  
 
 Ca.4.4.39-1  &nirākariṣṇumamedhasaṃ
                        jugupsitācārāhāraṃ maithunaparaṃ svapnaśīlaṃ pāśavaṃ vidyāt//  
 Ca.4.4.39-2
                         bhīrumabudhamāhāralubdhamanavasthitamanuṣaktakāmakrodhaṃ saraṇaśīlaṃ
                        toyakāmaṃ mātsyaṃ vidyāt//  
 Ca.4.4.39-3  alasaṃ
                        kevalamabhiniviṣṭamāhāre sarvabuddhyaṅgahīnaṃ vānaspatyaṃ vid yāt//  
 
 Ca.4.4.39  ityevaṃ tāmasasya sattvasṛya
                        trividhaṃ bhedāṃśaṃ vidyānmohāṃśatvāt//  
 Ca.4.4.40  ityaparisaṃkhyeyabhedānāṃ
                        trayāṇāmapi sattvānāṃ bhedaikadeśo vyākhyātaḥ; śuddhasya sattvasya
                        saptavidho brahmarṣiśakrayamavaruṇakuberagandharvasattvānukāreṇa, rājasasya
                        ṣaḍvidho daityapiśācarākṣasasarpapretaśakunisattvānukāreṇa, tāmasasya
                        trividhaḥ paśumatsyavanaspatisattvānukāreṇa, kathaṃ ca yathāsattvamupacāraḥ
                        syāditi//  
 Ca.4.4.41  kevalaścāyamuddeśo
                        yathoddeśamabhinirdiṣṭo bhavati  'garbhāvakrāntisaṃprayuktasyārthasya
                            vijñāne'iti pā+ garbhāvakrāntisaṃprayuktaḥ ; tasya cārthasya
                        vijñāne sāmarthyaṃ garbhakarāṇāṃ ca bhāvānāmanusamādhiḥ, vighātaśca
                        vighātakarāṇāṃ bhāvānāmiti// 
 Ca.4.4.42  tatra ślokāḥ--- 
 
 nimittamātmā prakṛtirvṛddhiḥ kukṣau krameṇa ca/  
 vṛddhihetuśca garbhasya pañcārthāḥ śubhasaṃjñitāḥ//  
 
 
 Ca.4.4.43  ajanmani ca yo heturvināśe
                            vikṛtāvapi/  
 imāṃstrīnaśubhān bhāvānāhurgarbhavighātakān//  
 
 
 Ca.4.4.44  śubhāśubhasamākhyātānaṣṭau
                            bhāvānimān bhiṣak/  
 sarvathā veda yaḥ sarvān sa rājñaḥ kartumarhati//  
 
 
 Ca.4.4.45  avāptyupāyān garbhasya sa
                            evaṃ jñātumarhati/  
 ye ca garbhavighātoktā bhāvāstāṃścāpyudāradhīḥ//  
 
 ityagniveśakṛte tantre carakapratisaṃskṛte śārīrasthāne
                        mahatīgarbhāvakrān tiśārīraṃ nāma caturthe 'adhyāyaḥ//4// 
 
 
                    pañcamo 'adhyāyaḥ/
                     Ca.4.5.1  athātaḥ puruṣavicayaṃ śārīraṃ
                        vyākhyāsyāmaḥ//  
 Ca.4.5.2  iti ha smāha bhagavānātreyaḥ//  
 Ca.4.5.3  'puruṣo 'ayaṃ lokasaṃnitaḥ'ityuvāca
                        bhagavān punarvasurātreyaḥ/  
 yāvanto hi loke ( 'mūrtimantaḥ'iti gaṅgādharasaṃmataḥ
                        pāṭhaḥ bhūrtimanto ) bhāvaviśeṣāstāvantaḥ puruṣe, yāvantaḥ puruṣe
                        tāvanto loke; ityevaṃvādinaṃ bhagavantamātreyamagniveśa uvāca---netāvatā
                        vākyenoktaṃ vākyārthamavagāhāmahe, bhagavatā buddhyā
                        bhūyastaramato 'anuvyākhyāyamānaṃ śuśrūṣāmaha iti//  
 Ca.4.5.4  tamuvāca
                        bhagavānātreyaḥ---aparisaṃkhyeyā lokāvayavaviśeṣāḥ, puruṣāvayavaviśeṣā
                        apyaparisaṃkhyeyāḥ; teṣāṃ yathāsthūlaṃ katicidbhāvān
                        sāmānyamabhipretyodāhariṣyāmaḥ, tānekamanā nibodha
                        samyagupavarṇyamānānagniveśa! /  
 ṣaḍdhātavaḥ samuditāḥ 'puruṣa'iti śabdaṃ labhante; tadyathā---pṛthivyāpastejo
                        vāyurākāśaṃ brahma cāvyaktamiti, eta eva ca ṣaḍdhātavaḥ samuditāḥ 'puruṣa'
                        iti śabdaṃ labhante//  
 Ca.4.5.5  tasya puruṣasya pṛthivī mūrtiḥ,
                        āpaḥ kledaḥ, tejo 'abhisantāpaḥ, vāyuḥ prāṇaḥ, viyat suṣirāṇi, brahma
                        antarātmā/  
 yathā khalu brāhmī vibhūtirloke tathā puruṣe 'apyāntarātmikī vibhūtiḥ,
                        brahmaṇo vibhūtirloke prajāpatirantarātmano vibhūtiḥ puruṣe sattvaṃ,
                        yastvindro loke sa puruṣe 'ahaṅkāraḥ, ādityastvādānaṃ, rudro roṣaḥ, somaḥ
                        prasādaḥ, vasavaḥ sukham, aśvinau kāntiḥ, marudutsāhaḥ, viśvedevāḥ
                        sarvendriyāṇi saevendriyārthāśca, tamo mohaḥ, jyotirjñānaṃ, yathā lokasya
                        sargādistathā puruṣasya garbhādhānaṃ, yathā kṛtayugamevaṃ bālyaṃ, yathā
                        tretā tathā yauvanaṃ, yathā dvāparastathā sthāviryaṃ, yathā
                        kalirevamāturyaṃ, yathā yugāntastathā maraṇamiti/  
 evametenānumānenānuktānāmapi lokapuruṣayoravayavaviśeṣāṇāmagniveśa! sāmānyaṃ
                        vidyāditi//  
 Ca.4.5.6  evaṃvādinaṃ
                        bhagavantamātreyamagniveśa uvāca---evametat sarvamanapavādaṃ yathoktaṃ
                        bhagavatā lokapuruṣayoḥ sāmānyam/  
 kinnvasya sāmānyopadeśasya prayojanamiti//  
 Ca.4.5.7  bhagavānuvāca---śṛṇvagniveśa!
                        sarvalokamātmanyātmānaṃ ca sarvaloke samamanupaśyataḥ &satyā buddhiḥ
                        samutpadyate/  
 sarvalokaṃ hyātmani paśyato bhavatyātmaiva sukhaduḥkhayoḥ kartā nānya iti/  
 karmātmakatvācca hetvādibhiryuktaḥ sarvaloko 'ahamiti viditvā jñānaṃ
                        pūrvamutthāpyate 'apavargāyeti/  
 tatra saṃyogāpekṣī lokaśabdaḥ/  
 ṣaḍdhātusamudāyo hi sāmānyataḥ sarvalokaḥ//  
 Ca.4.5.8  tasya hetuḥ, utpattiḥ, vṛddhiḥ,
                        upaplavaḥ, viyogaśca /  
 tatra heturutpattikāraṇaṃ, utpattirjanma, vṛddhirāpyāyanam, upaplavo
                        duḥkhāgamaḥ, ṣaḍdhātuvibhāgo viyogaḥ sajīvāpagamaḥ sa prāṇanirodhaḥ sa
                        bhaṅgaḥ sa lokasvabhāvaḥ/ tasya mūlaṃ sarvopaplavānāṃ ca pravṛttiḥ,
                        nivṛttiruparamaḥ/  
 pravṛttirduḥkhaṃ, nivṛttiḥ sukhamiti yaj jñānamutpadyate tat satyam/  
 tasya hetuḥ sarvalokasāmānyajñānam/  
 etatprayojanaṃ sāmānyopadeśasyeti//  
 Ca.4.5.9  athāgniveśa uvāca---kiṃmūlā
                        bhagavan! pravṛttiḥ, nivṛttau ca ka upāya iti//  
 Ca.4.5.10
                         bhagavānuvāca---mohecchādveṣakarmamūlā pravṛttiḥ/  
 tajjā
                        hyahaṅkārasaṅgasaṃśayābhisaṃplavābhyavapātavipratyayāviśeṣānupāyāstaruṇamiva
                        drumamativipulaśākhāstaravo 'abhibhūya puruṣamavatatyaivottiṣṭhante;
                        yairabhibhūto na sattāmativartate /  
 tatraivaṃjātirūpavittavṛttabuddhiśīlavidyābhijanavayovīryaprabhāvasaṃpanno 'ahamityahaṅkāraḥ,
                        yanmanovākkāyakarma nāpavargāya sa saṅgaḥ,
                        karmaphalamokṣapuruṣapretyabhāvādayaḥ santi vā neti saṃśayaḥ,
                        sarvāvasthāsvananyo 'ahamahaṃ sraṣṭā svabhāvasaṃsiddho 'ahamahaṃ
                        śarīrendriyabuddhismṛtiviśeṣarāśiriti grahaṇamabhisaṃplavaḥ, mama
                        mātṛpitṛbhrātṛdārāpatyabandhumitrabhṛtyagaṇo gaṇasya cāhamityabhyavapātaḥ,
                        kāryākāryahitāhitaśubhāśubheṣu viparītābhiniveśo vipratyayaḥ, jñājñayoḥ
                        prakṛtivikārayoḥ pravṛttinivṛttyośca sāmānyadarśanamaviśeṣaḥ,
                        prokṣaṇānaśanāgnihotratriṣavaṇābhyukṣaṇāvāhanayājanayajanayācanasalilahutāśanapraveśādayaḥ
                        samārambhāḥ procyante hyanupāyāḥ/  
 evamayamadhīdhṛtismṛtirahaṅkārābhiniviṣṭaḥ saktaḥ
                        sasaṃśayo 'abhisaṃplutabuddhirabhyavapatito 'anyathādṛṣṭiraviśeṣagrāhī
                        vimārgagatirnivāsavṛkṣaḥ sattvaśarīradoṣamūlānāṃ sarvaduḥkhānāṃ bhavati/  
 evamahaṅkārādibhirdoṣairbhrāmyamāṇo nātivartate pravṛttiṃ, sā ca
                        mūlamaghasya//  
 Ca.4.5.11  nivṛttirapavargaḥ; tat paraṃ
                        praśāntaṃ tattadakṣaraṃ tadbrahma sa mokṣaḥ//  
 Ca.4.5.12  tatra mumukṣūṇāmudayanāni
                        vyākhyāsyāmaḥ/  
 tatra lokadoṣadarśino mumukṣorādita evācāryābhigamanaṃ, tasyopadeśānuṣṭhānam,
                        agnerevopacaryā, dharmaśāstrānugamanaṃ, tadārthāvabodhaḥ, tenāvaṣṭambhaḥ,
                        tatra yathoktāḥ kriyāḥ, satāmupāsanam, asatāṃ parivarjanam, asaṅgatirjanena,
                        satyaṃ sarvabhūtahitamaparuṣamanatikāle parīkṣya vacanaṃ, sarvaprāṇiṣu
                        cātmanīvāvekṣā, sarvāsāmasmaraṇamasaṅkalpanamaprār thanamanabhibhāṣaṇaṃ ca
                        strīṇāṃ, sarvaparigrahatyāgaḥ, kaupīnaṃ pracchādanārthaṃ,
                        dhāturāganivasanaṃ, kanthāsīvanahetoḥ sūcīpippalakaṃ, śaucādhānahe
                        torjalakuṇḍikā, daṇḍadhāraṇaṃ, bhaikṣacaryārthaṃ pātraṃ,
                        prāṇadhāraṇārthamekakālamagrāmyo yathopapanno 'abhyavahāraḥ,
                        śramāpanayanārthaṃ śīrṇaśuṣkaparṇatṛṇāstaraṇopadhānaṃ, dhyānahetoḥ
                        kāyanibandhanaṃ, vaneṣvaniketavāsaḥ, tandrānidrālasyādikarmavarjanaṃ,
                        indriyārtheṣvanurāgopatāpanigrahaḥ,
                        suptasthitagataprekṣitāhāravihārapratyaṅgaceṣṭādikeṣvārambheṣu smṛtipūrvikā
                        pravṛttiḥ, satkārastutigarhāvamānakṣamatvaṃ,
                        kṣutpipāsāyāsaśramaśītoṣṇavātavarṣāsukhaduḥkhasaṃsparśasahatvaṃ,śokadainyamānodvegamadalobharāgerṣyābhayakrodhādibhirasaṃcalanam,
                        ahaṅkārādiṣūpasargasaṃjñā, lokapuruṣayoḥ sargādisāmānyāvekṣaṇaṃ,
                        kāryakālātyayabhayaṃ, yogārambhe satatamanirvedaḥ, sattvotsāhaḥ, apavargāya
                        dhīdhṛtismṛtibalādhānaṃ; niyamanamindriyāṇāṃ cetasi, cetasa ātmani,
                        ātmanaśca; dhātubhedena śarīrāvayavasaṃkhyānamabhīkṣṇaṃ, sarvaṃ
                        kāraṇavadduḥkhamasvamanityamityabhyupagamaḥ,  'duḥkhasaṃjñā'iti
                            pā+ sarvapravṛttiṣvaghasaṃjñā, sarvasaṃnyāse sukhamityabhiniveśaḥ;
                        eṣa mārgo 'apavargāya, ato 'anyathā badhyate; ityudayanāni vyākhyātāni//  
 Ca.4.5.13  bhavanti cātra--- 
 
 etairavimalaṃ sattvaṃ śuddhyulāyairviśudhyati/  
 mṛjyamāna ivādarśastailacelakacādibhiḥ//  
 
 
 Ca.4.5.14
                             grahāmbudarajodhūmanīhārairasamāvṛtam/  
 yathā 'arkamaṇḍalaṃ bhāti bhāti sattvaṃ tathā 'amalam//  
 
 
 Ca.4.5.15  jnalatyātmani saṃruddhaṃ tat
                            sattvaṃ saṃvṛtāyane/  
 śuddhaḥ sthiraḥ prasannārcirdīlo dīlāśaye yathā//  
 
 
 Ca.4.5.16  śuddhasattvasya yā śuddhā
                            satyā buddhiḥ pravartate/  
 yayā bhinattyatibalaṃ mahāmohamayaṃ tamaḥ//  
 
 
 Ca.4.5.17  sarvabhāvasvabhāvajño yayā
                            bhavati niḥspṛhaḥ/  
 yogaṃ yayā sādhayate sāṃkhyaḥ saṃpadyate yayā//  
 
 
 Ca.4.5.18  yayā nolaityahaṅkāraṃ nolāste
                            kāraṇaṃ yayā/  
 yayā nālambate kiṃcit sarvaṃ saṃnyasyate yayā//  
 
 
 Ca.4.5.19  yāti brahma yayā nityamajaraṃ
                                 'śāntamakṣaram'iti lā+ śāntamavyayam /  
 vidyā siddhirmatirmedhā prajñā jñānaṃ ca sā matā//  
 
 
 Ca.4.5.20  loke vitatamātmānaṃ lokaṃ
                            cātmani laśyataḥ/  
 larāvaradṛśaḥ śāntirjñanamūlā na naśyati//  
 
 
 Ca.4.5.21  laśyataḥ sarvabhāvān hi
                            sarvāvasthāsu sarvadā/  
 brahmabhūtasya saṃyogo na śuddhasyolaladyate//  
 
 
 Ca.4.5.22  nātamanaḥ
                            karaṇābhāvālliṅgamalyulalabhyate/  
 sa sarvakaraṇāyogānmukta ityabhidhīyate //  
 
 
 Ca.4.5.23  vilālaṃ virajaḥ śāntaṃ
                            laramakṣaramavyayam/  
 amṛtaṃ brahma nirvāṇaṃ laryāyaiḥ śāntirucyate//  
 
 
 Ca.4.5.24  etattat saumya! vijñānaṃ
                            yajjñātvā muktasaṃśayāḥ/  
 munayaḥ praśamaṃ jagmurvītamoharajaḥspṛhāḥ//  
 
 Ca.4.5.25  tatra ślokau--- 
 
 saprayojanamuddiṣṭaṃ lokasya luruṣasya ca /  
 sāmānyaṃ mūlamutlattau nivṛttau mārga eva ca //  
 
 
 Ca.4.5.26  śuddhasattvasamādhānaṃ satyā
                            buddhiśca naiṣṭhikī/  
 vicaye luruṣasyoktā niṣṭhā ca laramarṣiṇā//  
 
 ityagniveśakṛte tantre carakapratisaṃskṛte śārīrasthāne
                        puruṣavicayaśārīraṃ nāma pañcamo 'adhyāyaḥ//5// 
 
 
                    ṣaṣṭho 'adhyāyaḥ/
                     Ca.4.6.1  athātaḥ śarīravicayaṃ śārīraṃ
                        vyākhyāsyāmaḥ//  
 Ca.4.6.2  iti ha smāha bhagavānātreyaḥ//  
 Ca.4.6.3  śarīravicayaḥ
                        śarīropakārārthamiṣyate/  
 jñātvā hi śarīratattvaṃ śarīropakārakareṣu bhāveṣu jñānamutpadyate/  
 tasmāccharīravicayaṃ praśaṃsanti kuśalāḥ//  
 Ca.4.6.4  tatra śarīraṃ nāma
                        cetanādhiṣṭhānabhūtaṃ pañcamahābhūtavikārasamudāyātmakaṃ
                             'samayogavāhino yadā hyasmin' iti pā+ samayogavāhi / yadā
                        hyasmiñ śarīre dhātavo vaiṣamyamāpadyante tadā kleśaṃ vināśaṃ vā prāpnoti /  
 vaiṣamyagamanaṃ hi punardhātūnāṃ vṛddhihrāsagamanamakārtsnyena prakṛtyā ca//  
 Ca.4.6.5  yaugapadyena tu virodhināṃ dhātūnāṃ
                        vṛddhihrāsau bhavataḥ/  
 yaddhi yasya dhātorvṛddhikaraṃ tattato viparītaguṇasya dhātoḥ pratyavāyakaraṃ
                        saṃpadyate//  
 Ca.4.6.6  tadeva tasmādbheṣajaṃ
                        samyagavacāryāmāṇaṃ yugapannyūnātiriktānāṃ dhātūnāṃ sāmyakaraṃ bhavati,
                        adhikamapakarṣati nyūnamāpyāyayati//  
 Ca.4.6.7  etāvadeva hi bhaiṣajyaprayoge
                        phalamiṣṭaṃ svasthavṛttānuṣṭhāne ca yāvaddhātūnāṃ sāmyaṃ syāt/  
 svasthā hyapi dhātūnāṃ sāmyānugrahārthameva kuśalā rasaguṇānāhārivikārāṃśca
                        paryāyeṇecchantyupayoktuṃ sātmyasamājñātān;
                            ekaprakārabhūyiṣṭhāṃścopayuñjānāstad- 'viparītakaraṇalakṣaṇasamājñātayā'iti
                            pā+ viparītakarasamājñātayā ceṣṭayā samamicchanti kartum//  
 Ca.4.6.8  deśakālātmaguṇaviparītānāṃ hi
                        karmaṇāmāhāravikārāṇāṃ ca  'krimeṇopayogaḥ,samyak
                            sarvābhiyogaḥ,anudīrṇānāṃ saṃdhāraṇaṃ'iti pā+ kriyopayogaḥ samyak,
                        sarvātiyogasandhāraṇam, asamdhāraṇamudīrṇānāṃ ca gatimatāṃ, sāhasānāṃ ca
                        varjanaṃ, svasthavṛttametāvaddhātūnāṃ sāmyānugrahārthamupadiśyate//  
 Ca.4.6.9  dhātavaḥ punaḥ śārīrāḥ samānaguṇaiḥ
                        samānaguṇabhūyiṣṭhairvā 'apyāhāravikārairabhyasyamānairvṛddhiṃ prāpnuvanti,
                        hrāsaṃ tu viparītaguṇairviparītaguṇabhūyiṣṭhairvā 'apyāhārairabhyasyamānaiḥ//  
 Ca.4.6.10  tatreme śarīradhātuguṇāḥ
                        saṃkhyāsāmarthyakarāḥ;
                        tadyathā---gurulaghuśītoṣṇasnigdharūkṣamandatīkṣṇasthirasaramṛdukaṭhinaviśadapicchilaślakṣṇakharasūkṣmasthūlasāndrudravāḥ/
                        teṣu ye guravaste gurubhirāhāravikāraguṇairabhyasyamānairāpyāyyante,
                        laghavaśca grasanti; laghavastulaghubhirāpyāyyante, guravaśca hrasanti/
                        evameva sarvadhātuguṇānāṃ sāmānyayogādvṛddhiḥ, viparyayāddhrāsaḥ/  
 tasmānmāṃsamāpyāyyate māṃsena bhūyastaramanyebhyaḥ śarīradhātubhyaḥ, tathā
                        lihitaṃ lihitena, medo medasā, vasā vasayā, asthi taruṇāsthnā, majjā majjñā,
                        śuktaṃ śukreṇa, garbhastvāmagarbheṇa//  
 Ca.4.6.11  tatra tvevaṃlakṣaṇena
                        sāmānyavatāmāhāravikārāṇāmasānnidhyaṃ syāt, sannihitānāṃ
                        vā 'apyayuktatvānnopayogo dhṛṇitvādanyasmādvā kāraṇāt, sa ca
                        dhāturabhivardhayitavyaḥ syāt, tasya ye samānaguṇāḥ syurāhāravikārā
                        asevyāśca, tatra
                        samānaguṇabhūyiṣṭhānāmanyaprakṛtīnāmapyāhāravikārāṇāmupayogaḥ syāt/  
 tadyathā---śukrakṣaye kṣīrasarpiṣorupayogo madhurasnigdhaśītasamākhyātānāṃ
                        cāpareṣāṃ dravyāṇāṃ, mūtrakṣaye
                        punarikṣurasavāruṇīmaṇḍadravamadhurāmlalavaṇopakledināṃ, purīṣakṣaye
                        kulmāṣamāṣakuṣkuṇḍājamadhyayavaśākadhānyāmlānāṃ, vātakṣaye
                        kaṭukatiktakaṣāyarūkṣalaghuśītānāṃ,
                        pittakṣaye 'amlalavaṇakaṭukakṣāroṣṇatīkṣṇānāṃ, śleṣmakṣaye
                        snigdhagurumadhurasāndrapicchilānāṃ dravyāṇām/  
 karmāpi yadyasya dhātorvṛddhikaraṃ tattadāsevyam/  
 evamanyeṣāmapi śarīradhātūnāṃ sāmānyaviparyayābhyāṃ vṛddhihrāsau yathākālaṃ
                        kāryau/  
 iti sarvadhātūnāmekaikaśo 'atideśataśca vṛddhihrāsakarāṇi vyākhyātāni
                        bhavanti//  
 Ca.4.6.12  kārtsnyena
                             'śarīrapuṣṭikarāstvime'iti pā+ śarīravṛddhikarāstvime bhāvā
                        bhavanti; tadyathā---kālayogaḥ, svabhāvasaṃsiddhiḥ, āhārasauṣṭhavam,
                        avighātaśceti//  
 Ca.4.6.13  balavṛddhikarāstvime bhāvā
                        bhavanti/  
 tadyathā---balavatpuruṣe deśe janma balavatpuruṣe kāle ca, sukhaśca
                        kālayogaḥ, bījakṣetraguṇasaṃpacca, āhārasaṃpacca, śarīrasaṃpacca,
                        sātmyasaṃpacca, sattvasaṃpacca, svabhāvasaṃsiddhiśca, yauvanaṃ ca, karma ca,
                        saṃharṣaśceti//  
 Ca.4.6.14  āhārapariṇāmakarāstvime bhāvā
                        bhavanti/  
 tadyathā---ūṣmā, vāyuḥ, kledaḥ, snehaḥ, kālaḥ,  'saṃyogaśca'iti
                            pā+ samayogaśceti //  
 Ca.4.6.15  tatra tu
                        khalveṣāmūṣmādīnāmāhārapariṇāmakarāṇāṃ bhāvānāmime karmaviśeṣā bhavanti/  
 tadyathā---ūṣmā pacati, vāyurapakarṣati, kledaḥ śaithilyamāpādayati, sneho
                        mārdavaṃ janayati, kālaḥ paryāptimabhinirvartayati, samayogastveṣāṃ
                        pariṇāmadhātusāmyakaraḥ saṃpadyate//  
 Ca.4.6.16  'pariṇāmataḥ'iti
                        pā+ pariṇamatastvāhārasya guṇāḥ śarīraguṇabhāvamāpadyante
                        yathāsvamaviruddhāḥ; viruddhāśca vihanyurvihatāśca virodhibhiḥ śarīram//  
 Ca.4.6.17  'śarīradhātava'iti
                            pā+ śarīraguṇāḥ punardvividhāḥ saṃgraheṇa---malabhūtāḥ,
                        prasādabhūtāśca/  
 tatra malabhūtāste ye śarīrasyābādhakarāḥ syuḥ/  
 tadyathā---śarīracchidreṣūpadehāḥ pṛthagjanmāno bahirmukhāḥ, paripakvāśca
                        dhātavaḥ, prakupitāśca vātapittaśleṣmāṇaḥ, ye cānye 'api keciccharīre
                        tiṣṭhanto bhāvāḥ śarīrasyopaghātāyopapadyante,  'malākhyān'iti
                            pā+ sarvāṃstānmale saṃcakṣmahe; itarāṃstu  'prasādākhyān'iti
                            pā+ prasāde, gurvādīṃśca dravāntān guṇabhedena, rasādīṃśca
                        śukrāntān dravyabhedena//  
 Ca.4.6.18  teṣāṃ sarveṣāmeva
                        vātapittaśleṣmāṇo duṣṭā dūṣayitāro bhavanti, doṣasvabhāvāt/  
 vātādīnāṃ punardhātvantare kālāntare praduṣṭānāṃ vividhāśitapītīye 'adhyāye
                        vijñānā yuktāni/  
 etāvatyeva duṣṭadoṣagātaryāvat saṃsparśanāccharīradhātūnām/  
 prakṛtibhūtānāṃ tu khalu vātādīnāṃ phalamārogyam/  
 tasmādeṣāṃ prakṛtibhāve prayatitavyaṃ buddhimadbhiriti//  
 Ca.4.6.19  bhavati cātra---  
 
 śarīraṃ sarvathā sarvaṃ sarvadā veda yo bhiṣak/  
 āyurvedaṃ sa kārtsnyena veda lokasukhapradam//  
 
 Ca.4.6.20  'tamevamuktavantaṃ'iti
                            pā+ evaṃvādinaṃ bhagavantamātreyamagniveśa
                        uvāca---śrutametadyaduktaṃ bhagavatā śarīrādhikāre vacaḥ/  
 kinnu khalu garbhasyāṅgaṃ pūrvamabhinirvartate kukṣau, kuto mukhaḥ kathaṃ
                        cāntargatastiṣṭhati, kimāhāraśca vartayati, kathaṃbhūtaśca niṣkrāmati,
                        kaiścāyamāhāropacārairjātaḥ sadyo hanyate, kairavyādhirabhivardhate, kiṃ
                        cāsya devādaprakopanimittā vikārāḥ saṃbhavanti āhosvinna, kiṃcāsya
                        kālākālamṛtyvorbhāvābhāvayorbhagavānadhyavasyati, kiṃcāsya paramāyuḥ, kāni
                        cāsya paramāyuṣo nimittānīti//  
 Ca.4.6.21  tamevamuktavantamagniveśaṃ
                        bhagavān punarvasurātreya uvāca---pūrvamuktametadgarbhāvakrāntau
                        yathā 'ayamabhinirvartate kukṣau, yaccāsya yadā saṃtiṣṭhate 'aṅgajātam/  
 viprativādāstvatra bahuvidhāḥ sūtrakṛtāmṛṣīṇāṃ santi sarveṣāṃ; tānapi
                        nibodhocyamānān---śiraḥ pūrvamabhinirvartate kukṣāviti kumāraśirā
                        bharadvājaḥ paśyati, sarvendriyāṇāṃ tadadhiṣṭhānamiti kṛtvā; hṛdayamiti
                        kāṅkāyano bāhlīkabhiṣak, cetanādhiṣṭhānatvāt; nābhiriti bhadrakāpyaḥ,
                        āhārāgama iti kṛtvā; pakvāśayagudamiti bhadraśaunakaḥ, mārutādhiṣṭhānatvāt;
                        hastapādamiti baḍiśaḥ, tatkaraṇatvāt puruṣasya; indriyāṇīti janako vaidehaḥ,
                        tānyasya buddyadhiṣṭhānānīti kṛtvā; parokṣatvādacintyamiti mārīciḥ kaśyapaḥ;
                        sarvāṅgābhinirvṛttiryugapaditi dhanvantariḥ; tadupapannaṃ, sarvāṅgānāṃ
                        tulyakālābhinirvṛttatvāddhṛdayaprabhṛtīnām/  
 sarvāṅgānāṃ hyasya hṛdayaṃ mūlamadhiṣṭhānaṃ ca keṣāñcidbhāvānām, naca tasmāt
                        pūrvābhinirvṛttireṣāṃ;  'hṛdayapūrvāṇāṃ'iti
                        pā+ tasmāddhṛdayaprabhṛtīnāṃ sarvāṅgānāṃ tulyakālābhinirvṛttiḥ, sarve
                        bhāvā hyanyonyapratibaddhāḥ; tasmādyathābhūtadarśanaṃ sādhu//  
 Ca.4.6.22  garbhastu khalu mātuḥ
                        pṛṣṭhābhimukha ūrdhvaśirāḥ saṅkucyāṅgānyāste+ 'saṅkucyāṅgānyāste
                            jarāyuvṛtaḥ kukṣau'iti pā+ antaḥkukṣau //  
 Ca.4.6.23  vyapagatapipāsābubhukṣastu khalu
                        garbhaḥ paratantravṛttirmātaramāśritya vartayatyupasnehopasvedābhyāṃ
                        garbhāśaye sadasadbhūtāṅgāvayavaḥ, tadanantaraṃ hyasya
                        kaścillomakūpāyanairupasnehaḥ kaścinnābhināḍyayanaiḥ/  
 nābhyāṃ hyasya nāḍī prasaktā, nāḍyāṃ cāparā, aparā cāsya mātuḥ prasaktā
                        hṛdaye, mātṛhṛdayaṃ hyasya tāmaparāmabhisaṃplavate sirābhiḥ
                             'saṃspandamānābhiḥ'iti pā+ syandamānābhiḥ; sa tasya raso
                        balavarṇakaraḥ saṃpadyate, sa ca sarvarasavānāhāraḥ/  
 striyā hyāpannagarbhāyāstridhā rasaḥ pratipadyate-svaśarīrapuṣṭaye, stanyāya,
                        garbhavṛddhaye ca /  
 sa tenāhāreṇopaṣṭabdhaḥ (paratantravṛttirmātaramāśritya)
                        vartayatyantargataḥ//  
 Ca.4.6.24  sa copasthitakāle janmani
                        prasūtimārutayogāt  'parivṛtyārvākśirā'iti pā+ parivṛttyāvākśirā
                        niṣkrāmatyapatyapathena, eṣā prakṛtiḥ, vikṛtiḥ punarato 'anyathā/  
 paraṃ  'paraṃ tataḥ'iti pā+ tvataḥ svatantravṛttirbhavati//  
 Ca.4.6.25  tasyāhāropacārau
                        jātisūtrīyopadiṣṭāvavikārakarau cābhivṛddhikarau bhavataḥ//  
 Ca.4.6.26  tābhyāmeva ca viṣamasevitābhyāṃ
                        jātaḥ sadya upahanyate tarurivāciravyaparopito
                        vātātapābhyāmapratiṣṭhitamūlaḥ//  
 Ca.4.6.27  āptopadeśādadbhutarūpadarśanāt
                        samutthānaliṅgacikitsitaviśeṣāccādoṣaprakopānurūpā devādiprakopanimittā
                        vikārāḥ samupalabhyante//  
 Ca.4.6.28  kālākālamṛtyvostu khalu
                        bhāvābhāvayoridamadhyavasitaṃ naḥ---"yaḥ kaścin sa kāla eva mriyate, na hi
                        kālacchidramasti" ityeke bhāṣante/  
 taccāsamyak/  
 na hyacchidratā sacchidratā vā kālasyopapadyate, kālasvalakṣaṇasvabhāvāt/  
 tatrāhurapare---yo yadā mriyate sa tasya niyato mṛtyukālaḥ; sa sarvabhūtānāṃ
                        satyaḥ, samakriyatvāditi/  
 etadapi cānyathā 'arthagrahaṇam/  
 na hi kaścinna mriyata iti samakriyaḥ/  
 kālo hyāyuṣaḥ pramāṇamadhikṛtyocyate/  
 yasya ceṣṭaṃ yo yadā mriyate sa tasya mṛtyukāla iti, tasya sarve bhāvā
                        yathāsvaṃ niyatakālā bhaviṣyanti; tacca nopapadyate, pratyakṣaṃ
                        hyakālāhāravacanakarmaṇāṃ phalamaniṣṭaṃ, viparyaye ceṣṭaṃ;
                        pratyakṣataścopalabhyate khalu kālākālavyaktistāsu tāsvavasthāsu taṃ
                        tamarthamabhisamīkṣya, tadyathā---kālo 'ayamasya vyadherāhārasyauṣadhasya
                        pratikarmaṇo visargasya, akālo veti/  
 loke 'apyetadbhavati---kāle devo varṣatyakāle devo varṣati, kāle śītamakāle
                        śītaṃ, kāle tapatyakāle tapati, kāle puṣpaphalamakāle ca puṣpaphalamiti/  
 tasmādubhayamasti---kāle mṛtyurakāle ca; naikāntikamatra/  
 yadi hyakāle mṛtyurna syānniyatakālapramāṇamāyuḥ sarvaṃ syāt; evaṃ gate
                        hitāhitajñānamakāraṇaṃ syāt, pratyakṣānumānopadeśāścāpramāṇāni syurye
                        pramāṇabhūtāḥ sarvatantreṣu, yairāyuṣyāṇyanāyuṣyāṇi copalabhyante/  
 vāgvastumātrametadvādamṛṣayo manyante---nākāle mṛtyurastīti//  
 Ca.4.6.29  varṣaśataṃ khalvāyuṣaḥ
                        pramāṇamasmin kāle//  
 Ca.4.6.30  tasya nimittaṃ
                        prakṛtiguṇātmasaṃpat sātmyopasevanaṃ ceti//  
 Ca.4.6.31  tatra ślokāḥ--- 
 
 śarīraṃ yadyathā  'yathāvacca'iti lā+ tacca vartate
                            kliṣṭamāmayaiḥ/  
 yathā kleśaṃ vināśaṃ ca yāti ye cāsya dhātavaḥ//  
 
 
 Ca.4.6.32  vṛddhihrāsau yathā teṣāṃ
                            kṣīṇānāmauṣadhaṃ ca yat/  
 dehavṛddhikarā bhāvā balavṛddhikarāśacaye //  
 
 
 Ca.4.6.33  lariṇāmakarā bhāvā yā ca
                            teṣāṃ lṛthak kriyā/  
 malākhyāḥ  'saprasādākhyāḥ'iti lā+ saṃprasādākhyā dhātavaḥ
                            praśna eva ca//  
 
 
 Ca.4.6.34  'daśakaḥ'iti
                            lā+ navako nirṇayaścāsya vidhivat saṃprakāśitaḥ/  
 tathyaḥ śarīravicaye śārīre laramarṣiṇā//  
 
 ityagniveśakṛte tantre carakapratisaṃskṛte śārīrasthāne
                        śarīravicayaśārīraṃ nāma ṣaṣṭho 'adhyāyaḥ//6// 
 
 
                    saptamo 'adhyāyaḥ/
                     Ca.4.7.1  athātaḥ
                            śarīrasaṃkhyā- 'śarīrasaṃkhyāṃ nāma śārīraṃ' iti pā+ śārīraṃ
                        vyākhyāsyāmaḥ // 
 Ca.4.7.2  iti ha smāaha bhagavānātreyaḥ //  
 Ca.4.7.3  śarīrasaṃkhyāmavayavaśaḥ kṛtsnaṃ
                        śarīraṃ pravibhajya
                        sarvaśarīrasaṃkhyānapramāṇajñānahetorbhagavantamātreyamagniveśaḥ papraccha
                        //  
 Ca.4.7.4  tamuvāca bhagavānātreyaḥ --- śṛṇu
                        matto 'agniveśa ! sarvaśarīramācakṣāṇasya yathāpraśnamekamanā yathāvat /
                        śarīre ṣaṭ tvacaḥ ;tadyathā --- udakadharā tvagbāhyā, dvitīyā
                        tvasṛgdharā,tṛtīyā sidhmakilāsasaṃbhavādhiṣṭhānā,catuethī
                        dadrūkuṣṭhasaṃbhavādhiṣṭhānā,pañcamī tvalajīvidradhisaṃbhavādhiṣṭhānā,ṣaṣṭhī
                        tu yasyāṃ chinnāyāṃ tāmyatyandha iva ca tamaḥ praviśati yāṃ
                        cāpyadhiṣṭhāyārūṃṣi jāyante parvasu kṛṣṇāraktāni sthūlamūlāni
                        duścikitsyatamāni ca ; iti ṣaṭ tvacaḥ / etāḥ ṣaḍaṅgaṃ śarīramavatatya
                        tiṣṭhanti //  
 Ca.4.7.5  tatra 'atha'iti pā+ ayaṃ
                        śarīrasyāṅgavibhāgaḥ;tadyathā ---dvau bāhū,dve
                        sakthinī,śirogrīvam,antarāadhiḥ,iti ṣaḍaṅgamaṅgam //  
 Ca.4.7.6  trīṇi saṣaṣṭīni śatānyasthnāṃ saha
                             'dantolūkhalanakhaiḥ'iti pā+ dantolūkhalanakhena tadyathā
                        --- dvātriṃśaddantāḥ,dvātriṃśaddantolūkhalāni,viṃśatirnakhāḥ,ṣaṣṭiḥ
                        pāṇipādāṅgulyāsthīni,viṃśatiḥ pāṇipādaśalākāḥ,
                             'catvāryadhiṣṭhānānyāsāṃ'iti pā+ catvāri
                        pāṇipādaśalākādhiṣṭhānāni,dve pārṣṇyorasthinī,catvāraḥ pādayorgulphāḥ,dvau
                             'maṇibandhakau'iti pā+ maṇikau
                        hastayoḥ,catvāryaratyorasthīni,catvāri jaṅghayoḥ,dve jānunī,dve
                        jānukapālike,dvāvūrunalakau,dvau bāhunalakau,dvāvaṃsau,dve
                        aṃsaphalake,dvāvakṣakau,ekaṃ jatru,dve tāluke,dve śroṇiphalake,ekaṃ
                        bhagāsthi,paṅcacatvāriṃśat pṛṣṭhagatānyasthīni,pañcadaśa
                        grīvāyāṃ,caturdaśorasi,dvayoḥ pārśvayoścaturviṃśatiḥ parśukāḥ,tāvanti
                        sthālakāni,tāvanti caiva sthālakārbudāni,ekaṃ hanvasthi,dve
                        hanumūlabandhane,ekāsthi nāsikāgaṇḍalalāṭaṃ,dvau śaṅkhau,catvāri
                        śiraḥkapālānīti; evaṃ trīṇi saṣaṣṭīni śatānyasthnāṃ saha
                        datolūkhalanakhenaiti //  
 Ca.4.7.7  pañcendriyādhiṣṭhānāni; tadyathā
                        --- tvag,jihvā,nāsikā,asṣiṇī,karṇau ca /  
 pañca buddhīndriyāṇi;tadyathā ---
                        sparśanaṃ,rasanaṃ,ghrāṇaṃ,darśanaṃ,śrotramiti /  
 pañca karmendriyāṇi ; tadyathā --- hastau,pādau,pāyuḥ,upsthaḥ,jihvā ceti //  
 Ca.4.7.8  hṛdayaṃ cetanādhiṣṭhānamekam //  
 Ca.4.7.9  daśa prāṇāyatanāni; tadyathā ---
                        mūrdhā,kaṇṭhaḥ,hṛdayaṃ,nābhiḥ,gudaṃ,bastiḥ,ojaḥ,śukraṃ,śoṇitaṃ,māṃsamiti/  
 teṣu ṣaṭ pūrvāṇi marmasaṃkhyātāni//  
 Ca.4.7.10  pañcadaśa koṣṭhāṅgāni; tadyathā
                        --- nābhiśca,hṛdayaṃ ca,kloma ca,yakṛcca,plīhā ca,vṛkkau
                        ca,bastiśca,purīṣādhāraśca,āmāśayaśca,pakvāśayaśca,uttaragudaṃ
                        ca,adharagudaṃ ca,kṣudrāntraṃ ca,sthūlāntraṃ ca,vapāvahanaṃ ceti//  
 Ca.4.7.11  ṣaṭpañcāśat
                        pratyaṅgāni,ṣaṭsvaṅgeṣūpanibaddhāni,yānyaparisaṃkhyātāni pūrvamaṅgeṣu
                        parisaṃkhyāyamāneṣu,tānyanyaiḥ paryāyairiha  'prakāśya vyākhyātāni'iti
                            pā+ prakāśyāni bhavanti/  
 tadyathā --- dve jaṅghāpiṇḍike,dve ūrupiṇḍike,dvau sphicau,dvau vṛṣaṇau,ekaṃ
                        śephaḥ,dve ukhe,dvau vaṅghaṇau,dvau kukundarau,ekaṃ
                        bastiśīrṣam,ekamudaraṃ,dvau stanau,dvau  'dvau bhujau'iti
                        pā+ śleṣmabhuvau, dve bāhupiṇḍike,cibukamekaṃ,dvāvoṣṭhau,dve
                        sṛkkaṇyau,dvau dantaveṣṭakau,ekaṃ tālu,ekā galaśuṇḍikā,dve
                        upajihvike,ekāgojihvikā,dvau gaṇḍau,dve karṇaśaṣkulike,dvau
                        karṇaputrakau,dve akṣikūṭe,catvāryakṣivartmāni,dve akṣikanīnike,dve
                        bhruvau,ekāvaṭuḥ,catvāri pāṇipādahṛdayāni//  
 Ca.4.7.12  nava mahanti chidrāṇi - sapta
                        śirasi,dve cādhaḥ// 
 Ca.4.7.13  etāvaddṛśyaṃ śakyamapi nirdeṣṭum
                        //  
 Ca.4.7.14  anirdeśyamataḥ paraṃ tarkyameva /  
 tadyathā --- nava snāyu-śatāni, sapta sirāśatāni, dve dhamanīśate,
                             'pañca peśīśatāni'iti pā+ catvāri peśīśatāni, saptottaraṃ
                        marmaśataṃ, dve sandhiśate,  'ekonatriṃśacchatasahasrāṇi'iti
                        pā+ ekonatriṃśatsahasrāṇi nava ca śatāni ṣaṭpañcāśatkāni
                        sirādhamanīnāmaṇuśaḥ pravibhajyamānānāṃ mukhāgraparimāṇaṃ, tāvanti caiva
                        keśaśmaśrulomānīti /  
 etadyathāvatsaṃkhyātaṃ tvakprabhṛti dṛśyaṃ, tarkyamataḥ param /  
 'eke tadubhayamapi na vikalpayante
                            prakṛtibhāvāccharīrasya'iti,'tvakprabhṛti dṛśyaṃ
                            tarkyamevetyeke,tadubhayamapi na vikalpate prakṛtibhāvāccharīrasya'iti
                            ca pā+ etadubhayamapi na vikalpate, prakṛtibhāvāccharīrasya //  
 Ca.4.7.15  yattvañjalisaṃkhyeyaṃ
                        tadupadekṣyāmaḥ; tat paraṃ pramāṇamabhijñeyaṃ, tacca vṛddhihrāsayogi,
                        tarkyameva / tadyathā --- daśodakasyāñjalayaḥ śarīre svenāñjalipramāṇena,
                        yattu pracyavamānaṃ purīṣam anubadhnātyatiyogena tathā mūtraṃ
                        rudhiramanyāṃśca śarīradhātūn, yattu sarvaśarīracaraṃ bāhyā tvagbibharti,
                        yattu tvagantare vraṇagataṃ lasīkāśabdaṃ labhate, yaccaoṣmaṇānubaddhaṃ
                        lomakūpebhyo niṣpatat svedaśabdamavāpnoti, tadudakaṃ daśāñjalipramāṇaṃ;
                        navāñjalayaḥ pūrvasyāhārapariṇāmadhātoḥ, yaṃ 'rasa' ityācakṣate; aṣṭau
                        śoṇitasya, sapta purīṣasya, ṣaṭ śleṣmaṇaḥ, pañca pittasya, catvāro mūtrasya,
                        trayo vasāyāḥ, dvau medasaḥ, eko majjāyāḥ, mastiṣkasyārdhāñjaliḥ, śukrasya
                        tāvadeva pramāṇaṃ, 'tāvadeva caujasaḥ, strīṇāmārtavasya
                            catvāro 'añjalayaḥ'iti pā+ tāvadeva ślaiṣmikasyaujasa iti/
                        etaccharīratattvamuktam //  
 Ca.4.7.16  tatra yadviśeṣataḥ sthūlaṃ
                        sthiraṃ mūrtimadgurukharakaṭhinamaṅgaṃ
                        nakhāsthidantamāṃsacarmavarcaḥkeśaśmaśrulomakaṇḍarādi tat pārthivaṃ gandho
                        ghrāṇaṃ ca; yaddravasaramandasnigdhamṛdupicchilaṃ
                        rasarudhiravasākaphapittamūtrasvedādi tadāpyaṃ raso rasanaṃ ca; yat
                        pittamūṣmā ca yo yā ca bhāḥ śarīre tat sarvamāgneyaṃ rūpaṃ darśanaṃ ca;
                        yaducchvāsapraśvāsonmeṣanimeṣākuñcanaprasāraṇagamanapreraṇadhāraṇādi
                        tadvāyavīyaṃ sparśaḥ sparśanaṃ ca; yadviviktaṃ yaducyate mahānti cāṇūni
                        srotāṃsi tadāntarīkṣaṃ śabdaḥ śrotraṃ ca; yat prayoktṛ tat pradhānaṃ
                        buddhirmanaśca/  
 iti śarīrāvayavasaṃkhyā yathāsthūlabhedenāvayavānāṃ nirdiṣṭā //  
 Ca.4.7.17  śarīrāvayavāstu
                        paramāṇubhedenāparisaṃkhyeyā bhavanti,
                        atibahutvādatisaukṣmyādatīndriyatvācca /  
 teṣāṃ saṃyogavibhāge paramāṇūnāṃ kāraṇaṃ vāyuḥ karmasvabhāvaśca //  
 Ca.4.7.18  tadetaccharīraṃ
                        saṃkhyātamanekāvayavaṃ dṛṣṭamekatvena saṅgaḥ, pṛthaktvenāpavargaḥ /  
 tatra pradhānamasaktaṃ sarva 'sarvasaṃtānanivṛttau'iti
                        pā+ sattānivṛttau nivartate iti //  
 Ca.4.7.19  tatra ślokau ---  
 
 śarīrasaṃkhyāṃ yo veda sarvāvayavaśo bhiṣak /  
 tadajñānanimittena sa mohena na yujyate // 
 
 
 Ca.4.7.20  amūḍho mohamūlaiśca na
                            doṣairabhibhūyate /  
 nirdoṣo niḥspṛhaḥ śāntaḥ praśāmyatyapunarbhavaḥ //  
 
 ityagniveśakṛte tantre carakapratisaṃskṛte śārīrasthāne
                        śarīrasaṃkhyāśārīraṃ nāma saptamo 'adhyāyaḥ // 
 
 
                    aṣṭamo 'adhyāyaḥ
                     Ca.4.8.1  athāto jātisūtrīyaṃ śārīraṃ
                        vyākhyāsyāmaḥ// 
 Ca.4.8.2  iti ha smāha bhagavānātreyaḥ// 
 Ca.4.8.3
                         strīpuṃsayoravyāpannaśukraśoṇitagarbhāśayayoḥ śreyasīṃ
                            prajāmicchatostadartha^ 'tannirvṛttikaraṃ'iti
                        pā+ abhinirvṛttikaraṃ karmopadekṣyāmaḥ//  
 Ca.4.8.4  athāpyetau strīpuṃsau
                        snehasvedābhyāmupapādya,vamanavirecanābhyāṃ saṃśodhya,krameṇa
                        prakṛtimāpādayet /  
 saṃśuddhau cāsthāpanānuvāsanābhyāmupācaret; upācarecca
                        madhurauṣadhasaṃskṛtābhyāṃ ghṛtakṣīrābhyāṃ puruṣaṃ, striyaṃ tu
                        tailamāṣābhyām//  
 Ca.4.8.5  tataḥ puṣpāt prabhṛti
                        trirātramāsīta(?) brahmacāriṇyadhaḥśāyinī,
                        pāṇibhyāmannamajarjarapātrādbhuñjānā, na ca kāñcinmṛjāmāpadyeta /  
 tataścaturthe 'ahanyenāmutsādya saśiraskaṃ snāpayitvā śuklāni
                        vāsāṃsyācchādayet puruṣaṃ ca /  
 tataḥ śuklavāsasau sragviṇau sumanasāvanyonyamabhikāmau saṃvaseyātāṃ snānāt
                        prabhṛti yugmeṣvahaḥsu putrakāmau, ayugmeṣu duhitṛkāmau// 
 Ca.4.8.6  na ca nyubjāṃ pārśvagatāṃ vā
                        saṃseveta /  
 nyubjāyā vāto balavān sa yoniṃ pīḍayati, pārśvagatāyā dakṣiṇe pārśve śleṣmā
                        sa cyutaḥ pidadhāti garbhāśayaṃ, vāme pārśve pittaṃ tadasyāḥ pīḍitaṃ
                        vidahati raktaṃ śukraṃ ca, tasmāduttānā bījaṃ gṛhṇīyāt; tathāhi
                        yathāsthānamavatiṣṭante doṣāḥ/  
 paryāpte caināṃ śītodakena pariṣiñcet /  
 tatrātyaśitā kṣudhitā pipāsitā bhītā vimanāḥ śokārtā kruddhā 'anyaṃ ca
                        pumāṃsamicchantī maithune cātikāmā vā na garbhaṃ dhatte, viguṇāṃ vā prajāṃ
                        janayati/  
 atibālāmativṛddhāṃ dīrgharogiṇīmanyena vā vikāreṇopasṛṣṭāṃ varjayet/  
 puruṣe 'apyeta eva doṣāḥ /  
 ataḥ sarvadoṣavarjitau strīpuruṣau saṃsṛjyeyātām//  
 Ca.4.8.7  saṃjātaharṣau maithune
                        cānukūlāviṣṭagandhaṃ svāstīrṇaṃ sukhaṃ śayanamupakalpya manojñaṃ
                        hitamaśanamaśitvā nātyaśitau dakṣiṇapādena pumānārohet vāmapādena strī//  
 Ca.4.8.8  tatra mantraṃ prayuñjīta --
                        "ahirasi āyurasi sarvataḥ pratiṣṭhā+si dhātā tvā dadatu vidhātā tvā dadhātu
                        brahmavarcasā bhava"iti /  
 "brahmā bṛhaspatirviṣṇuḥ somaḥ sūryastathā 'aśvinau/  
 bhago 'atha mitrāvaruṇau vīraṃ dadatu me sutam " ityuktvā saṃ vaseyātām//  
 Ca.4.8.9  sā cedevamāśāsīta --
                        bṛhantamavadātaṃ haryakṣamojasvinaṃ śuciṃ sattvasaṃpannaṃ putramiccheyamiti,
                        śuddhasnānāt prabhṛtyasyai manthamavadātayavānāṃ madhusarpirbhyāṃ saṃsṛjya
                        śvetāyā goḥ sarūpavatsāyāḥ payasā+āloḍya rājate kāṃsye vā pātre kāle kāle
                        saptāhaṃ satataṃ prayacchet pānāya / prātaśca śāliyavānnavikārān
                        dadhimadhusarpirbhiḥ payobhirvā saṃsṛjya bhuñjīta, tathā
                        sāyamavadātaśaraṇaśayanāsanapānavasanabhūṣaṇā ca syāt /sāyaṃ prātaśca
                        śaśvacchvetaṃ mahāntaṃ vṛṣabhamājāneyaṃ vā haricandanāṅgadaṃ paśyet /  
 saumyābhiścaināṃ kathābhirmanonukūlābhirupāsīta /  
 saumyākṛtivacanopacāraceṣṭāṃśca strīpuruṣānitarānapi cendriyārthānavadātān
                        paśyet /  
 sahacaryaścaināṃ priyahitābhyāṃ satatamupacareyustathā bhartā /  
 na ca miśrībhāvamāpadyeyātāmiti /  
 anena vidhinā saptarātraṃ sthitvā 'aṣṭame 'ahanyāplutyādbhiḥ saśiraskaṃ saha
                        bhartrā ahatāni vastrāṇyācchādayedavadātāni, avadātāśca srajo bhūṣaṇāni ca
                        bibhṛyāt// 
 Ca.4.8.10  tata ṛtvik prāguttarasyāṃ
                        diśyagārasya prāgpravaṇamudakpravaṇaṃ vā pradeśamabhisamīkṣya,
                        gomayodakābhyāṃ sthaṇḍilamupalipya, prokṣya codakena, vedīmasmin sthāpayet/  
 tāṃ paścimenāhatavastrasaṃcaye śvetārṣabhe vā'apyajina upaviśed
                        brāhmaṇaprayuktaḥ, rājanyaprayuktastu vaiyāghre carmaṇyānaḍuhe vā,
                        vaiśyaprayuktastu raurave bāste vā/  
 tatropaviṣṭaḥ pālāśībhiraiṅgudībhiraudumbarībhirmādhūkībhirvā
                        samidbhiragnimupasamādhāya, kuśaiḥ paristīrya, paridhibhiśca paridhāya,
                        lājaiḥ śuklābhiśca gandhavatībhiḥ sumanobhirupakiret/  
 tatra praṇīyodapātraṃ pavitrapūtamupasaṃskṛtya sarpirājyārthaṃ
                        yathoktavarṇānājāneyādīn samantataḥ sthāpayet//  
 Ca.4.8.11  tataḥ putrakāmā paścimato'agniṃ
                        dakṣiṇato brāhmaṇamupaviśyānvālabheta saha bhartrā yatheṣṭaṃ putramāśāsānā/  
 tatastasyā āśāsānāyā ṛtvik prajāpatimabhinirdiśya yonau tasyāḥ
                        kāmaparipūraṇārthaṃ kāmyāmiṣṭiṃ nirvartayed 'viṣṇuryoniṃ
                        kalpayatu'ityanayarcā/  
 tataścaivājyena sthālīpākamabhighārya trirjuhuyādyathāmnāyam/  
 mantropamantritamudapātraṃ tasyai dadyāt sarvodakārthān kuruṣveti/  
 tataḥ samāpte karmaṇi pūrvaṃ dakṣiṇapādamabhiharantī
                        pradakṣiṇamagnimanuparikrāmet saha bhartrā/  
 'tato 'anuparikramya'iti pā+ tato brāhmaṇān svasti  'saha
                            bhartrā++ājyaśeṣaṃ'iti pā+ vācayitvā++ājyaśeṣaṃ prāśnīyāt pūrvaṃ
                        pumān, paścāt strī; na cocchiṣṭamavaśeṣayet/  
 tatastau saha saṃvaseyātāmaṣṭarātraṃ, tathāvidhaparicchadāveva ca
                            syātāṃ  syātāmiti hastalikhitapustake na paṭhyate ,
                        tatheṣṭaputraṃ janayetām//  
 Ca.4.8.12  yā tu strī śyāmaṃ lohitākṣaṃ
                        vyūḍhoraskaṃ mahābāhuṃ ca putramāśāsīta, yā vā kṛṣṇamṛdudīrghakeśaṃ
                        śuklākṣaṃ śukladantaṃ tejasvinamātmavantam; eṣa evānayorapi homavidhiḥ/  
 kintu paribarho varṇavarjaṃ syāt/  
 putravarṇānurūpastu yathāśīreva tayoḥ paribarho'anyaḥ kāryaḥ syāt//  
 Ca.4.8.13  śūdrā tu namaskārameva kuryāt
                             yogīndranāthasenastvamuṃ pāṭhaṃ na
                        paṭhati (devāgnidvijagurutapasvisiddhebhyaḥ) // 
 Ca.4.8.14  yā yā ca yathāvidhaṃ
                        putramāśāsīta tasyāstasyāstāṃ tāṃ putrāśiṣamanuniśamya
                        tāṃstāñjanapadānmanasā'anuparikrāmayet/  
 'tānanuparikramya'iti pā+ tato yā yā yeṣāṃ yeṣāṃ janapadānāṃ
                        manuṣyāṇāmanurūpaṃ putramāśāsīta sā sā teṣāṃ teṣāṃ janapadānāṃ
                        manuṣyāṇāmāhāravihāropacāraparicchadānanuvidhatsveti vācyā syāt/  
 ityetat sarvaṃ putrāśiṣāṃ samṛddhikaraṃ karma vyākhyātaṃ bhavati//  
 Ca.4.8.15  na khalu kevalametadeva karma
                        varṇavaiśeṣyakaraṃ bhavati/  
 api tu tejodhāturapyudakāntarikṣadhātuprāyo'avadātavarṇakaro bhavati,
                        pṛthivīvāyudhātuprāyaḥ kṛṣṇavarṇakaraḥ, samasarvadhātuprāyaḥ
                        śyāmavarṇakaraḥ//  
 Ca.4.8.16  sattvavaiśeṣyakarāṇi punasteṣāṃ
                        teṣāṃ prāṇināṃ mātāpitṛsattvānyantarvatnyāḥ śrutayaścābhīkṣṇaṃ svocitaṃ ca
                        karma sattvaviśeṣābhyāsaśceti// 
 Ca.4.8.17  yathoktena
                        vidhinopasaṃskṛtaśarīrayoḥ strīpuruṣayormiśrībhāvamāpannayoḥ śukraṃ śoṇitena
                        saha saṃyogaṃ sametyāvyāpannamavyāpannena yonāvanupahatāyāmapraduṣṭe
                        garbhāśaye garbhamabhinirvartayatyekāntena/  
 yathā --- nirmale vāsasi suparikalpite rañjanaṃ samuditaguṇamupanipātādeva
                        rāgamabhinirvartayati, tadvat; yathā vā kṣīraṃ
                        dadhnā 'abhiṣutamabhiṣavaṇādvihāya svabhāvamāpadyate dadhibhāvaṃ, śukraṃ
                        tadvat//  
 Ca.4.8.18  evamabhinirvartamānasya garbhasya
                        strīpuruṣatve hetuḥ pūrvamuktaḥ /  
 yathā hi bījamanupataptamuptaṃ svāṃ svāṃ prakṛtimanuvidhīyate vrīhirvā
                        vrīhitvaṃ yavo vā yavatvaṃ tathā strīpuruṣāvapi yathoktaṃ
                        hetuvibhāgamanuvidhīyete//  
 Ca.4.8.19  tayoḥ karmaṇā vedoktena
                             'vivartanam anyathātvena pravartanam'iti
                        gaṅgādharaḥ vivartanamupadiśyate prāgvyaktībhāvāt prayuktena samyak/
                        karmaṇāṃ hi deśakālasaṃpadupetānāṃ niyatamiṣṭaphalatvaṃ,
                        tathetareṣāmitaratvam/  
 tasmādāpannagarbhāṃ striyamabhisamīkṣya prāgvyaktībhāvādgarbhasya
                        puṃsavanamasyai dadyāt/  
 goṣṭhe jātasya nyagrodhasya prāguttarābhyāṃ śākhābhyāṃ śuṅge anupahate ādāya
                        dvābhyāṃ dhānyamāṣābhyāṃ saṃpadupetābhyāṃ gaurasarṣapābhyāṃ vā saha dadhni
                        prakṣipya puṣyeṇa pibet, tathaivāparāñjīvakarṣabhakāpāmārgasahacarakalkāṃśca
                        yugapadekaikaśo yatheṣṭaṃ vā 'apyupasaṃskṛtya payasā, kuḍyakīṭakaṃ matsyakaṃ
                        vodakāñjalau prakṣipya puṣyeṇa pibet, tathā kanakamayān rājatānāyasāṃśca
                        puruṣakānagnivarṇānaṇupramāṇān dadhni payasyudakāñjalau vā prakṣipya
                        pibedanavaśeṣataḥ puṣyeṇa, puṣyeṇaiva ca śālipiṣṭasya
                        pacyamānasyoṣmāṇamupāghrāya tasyaiva ca piṣṭasyodakasaṃsṛṣṭasya rasaṃ
                             'dehalīmupadhāya'iti pā+ dehalyāmupanidhāya dakṣiṇe nāsāpuṭe
                        svayamāsiñcet picunā/ yaccānyadapi brāhmaṇā brūyurāptā vā striyaḥ
                        puṃsavanamiṣṭaṃ taccānuṣṭheyam/  
 iti puṃsavanāni//  
 Ca.4.8.20  ata ūrdhvaṃ garbhasthāpanāni
                        vyākhyāsyāmaḥ---aindrī brāhmī śatavīryā sahasravīryā 'amoghā 'avyathā
                        śivā 'ariṣṭā vāṭyapuṣpī viṣvaksenakāntā cetyāsāmoṣadhīnāṃ śirasā dakṣiṇena vā
                        pāṇinā dhāraṇaṃ, etābhiścaiva siddhasya payasaḥ sarpiṣo vā pānam,
                        etābhiścaiva puṣye puṣye snānaṃ, sadā ca  'sadā caitābhiḥ'iti
                            pā+ tāḥ samālabheta/  
 tathā sarvāsāṃ jīvanīyoktānāmoṣadhīnāṃ sadopayogastaistairupayogavidhibhiḥ/  
 iti garbhasthāpanāni vyākhyātāni bhavanti// 
 Ca.4.8.21  garbhopaghātakarāstvime bhāvā
                        bhavanti; tadyathā---  'utkaṭaviṣamasthānakaṭhināsanasevinyāḥ'iti
                            pā+ utkaṭaviṣamakaṭhināsanasevinyā
                        vātamūtrapurīṣavegānuparundhatyā
                        dāruṇānucitavyāyāmasevinyāstīkṣṇoṣṇātimātrasevinyāḥ pramitāśanasevinyā
                        garbho mriyate 'antaḥ kukṣeḥ, akāle vā sraṃsate, śoṣī vā bhavati;
                        tathā 'abhighātaprapīḍanaiḥ śvabhrakūpaprapātadeśāvalokanairvā 'abhīkṣṇaṃ
                        mātuḥ prapatatyakāle garbhaḥ, tathā 'atimātrasaṃkṣobhibhiryānairyānena,
                        apriyātimātraśravaṇairvā /  
 pratatottānaśāyinyāḥ punargarbhasya nābhyāśrayā nāḍī kaṇṭhamanuveṣṭayati,
                        vivṛtaśāyinī naktaṃcāriṇī conmattaṃ janayati, apasmāriṇaṃ punaḥ
                        kalikalahaśīlā, vyavāyaśīlā durvapuṣamahrīkaṃ straiṇaṃ vā, śokanityā
                        bhītamapacitamalpāyuṣaṃ vā,   ' abhidhyāyinī'iti pā+ abhidhyātrī
                        paropatāpinamīrṣyuṃ straiṇaṃ vā, stenā tvāyāsabahulamatidrohiṇamakarmaśīlaṃ
                        vā, amarṣiṇī caṇḍamaupadhikamasūyakaṃ vā, svapnanityā
                        tandrālumabudhamalpāgniṃ vā, madyanityā pipāsālumalpasmṛtimanavasthitacittaṃ
                        vā,  'godhāmāṃsapriyā'iti pā+ godhāmāṃsaprāyā śārkariṇamaśmariṇaṃ
                        śanairmehiṇaṃ vā, varāhamāṃsaprāyā raktākṣaṃ krathanamatiparuṣaromāṇaṃ vā,
                        matsyamāṃsanityā ciranimeṣaṃ stabdhākṣaṃ vā, madhuranityā pramehiṇaṃ
                        mūkamatisthūlaṃ vā, amlanityā raktapittinaṃ tvagakṣirogiṇaṃ vā, lavaṇanityā
                        śīghravalīpalitaṃ khālityarogiṇaṃ vā, kaṭukanityā
                        durbalamalpaśukramanapatyaṃ vā, tiktanityā śoṣiṇamabalamanupacitaṃ vā,
                        kaṣāyanityā śyāvamānāhinamudāvartinaṃ vā, yadyacca yasya yasya
                        vyādhernidānamuktaṃ tattadāsevamānā 'antarvatnī
                        tannimittavikārabahulamapatyaṃ janayati/  
 pitṛjāstu śukra doṣāmātṛjairapacārairvyākhyātāḥ/  
 iti garbhopaghātakarā bhāvā  'vyākhyātāḥ'iti pā+ bhavantyuktāḥ /  
 tasmādahitānāhāravihārān prajāsaṃpadamicchantī strī viśeṣeṇa
                        varjayet/sādhvācārā cātmānamupacareddhitābhyāmāhāravihārābhyāmiti//  
 Ca.4.8.22  vyādhīṃścāsyā
                        mṛdumadhuraśiśirasukhasukumāraprāyairauṣadhāhāropacārairupacaret, na cāsyā
                        vamanavirecanaśirovirecanāni prayojayet, na raktamavasecayet, sarvakālaṃ ca
                        nāsthāpanamanuvāsanaṃ vā kuryādanyatrātyayikādvyādheḥ/  
 aṣṭamaṃ māsamupādāya vamanādisādhyeṣu punarvikāreṣvātyayikeṣu
                        mṛdubhirvamanādibhistadarthakāribhirvopacāraḥ syāt/  
 pūrṇamiva tailapātram- 'asaṃkṣobhyāntarvartnī' iti
                        pā+ asaṃkṣobhayatā 'antarvatnī bhavatyupacaryā//  
 Ca.4.8.23  sā cedapacārād dvayostriṣu vā
                        māseṣu puṣpaṃ paṣyennāsyā garbhaḥ sthāsyatīti vidyāt; ajātasāro hi tasmin
                        kāle bhavati garbhaḥ//  
 Ca.4.8.24  sā ceccatuṣprabhṛtiṣu māseṣu
                        krodhaśokāsūyerṣyābhayatrāsavyavāyavyāyāmasaṃkṣobhasaṃdhāraṇaviṣamāśanaśayanasthānakṣutpipāsātiyogāt
                        kadāhārādvā puṣpaṃ paśyet, tasyā garbhasthāpanavidhimupadekṣyāmaḥ/  
 puṣpadarśanādevaināṃ brūyāt---śayanaṃ
                        tāvanmṛdusukhaśiśirāstaraṇasaṃstīrṇamīṣadavanataśiraskaṃ pratipadyasveti/  
 tato yaṣṭīmadhukasarpirbhyāṃ paramaśiśiravāriṇi saṃsthitābhyāṃ
                        picumāplāvyopasthasamīpe sthāpayettasyāḥ, tathā śatadhautasahasradhautābhyāṃ
                        sarpirbhyāmadhonābheḥ sarvataḥ pradihyāt, sarvataśca gavyena caināṃ payasā
                        suśītena madhukāmbunā vā nyagrodhādikaṣāyeṇa vā pariṣecayedadho nābheḥ,
                        udakaṃ vā suśītamavagāhayet, kṣīriṇāṃ kaṣāyadrumāṇāṃ ca svarasaparipītāni
                             'tailāni' iti pā+ celāni grāhayet,
                        nyagrodhādiśuṅgāsiddhayorvā kṣīrasarpoṣoḥ picuṃ grāhayet, ataścaivākṣamātraṃ
                        prāśayet, prāśayedvā kevalaṃ kṣīrasarpiḥ, padmotpalakumudakiñjalkāṃścāsyai
                        samadhuśarkarān lehārthaṃ dadyāt, śṛṅgāṭakapuṣkarabījakaśerukān
                        bhakṣaṇārthaṃ, gandhapriyaṅgvasitotpalaśālūkodumbaraśalāṭunyagrodhaśuṅgāni
                        vā pāyayedenāmājena payasā, payasā caināṃ
                        balātibalāśāliṣaṣṭikekṣumūlakākolīśṛtena samadhuśarkaraṃ raktaśālīnāmodanaṃ
                        mṛdusurabhiśītalaṃ bhojayet,
                        lāvakapiñjalakuraṅgaśamvaraśaśahariṇaiṇakālapucchakarasena vā
                        ghṛtasusaṃskṛtena sukhaśiśiropavātadeśasthāṃ bhojayet,
                        krodhaśokāyāsavyavāyavyāyāmebhyaścābhirakṣet, saumyābhiścaināṃ
                        kathābhirmanonukūlābhirupāsīta; tathā 'asyā garbhastiṣṭhati//  
 Ca.4.8.25  yasyāḥ punarāmānvayāt
                        puṣpadarśanaṃ syāt, prāyastasyāstadgarbhopaghātakaraṃ bhavati,
                        viruddhopakramatvāttayoḥ//  
 Ca.4.8.26  yasyāḥ
                        punaruṣṇatīkṣṇopayogādgarbhiṇyā mahati saṃjātasāre garbhe puṣpadarśanaṃ
                        syādanyo vā yonisrāvastasyā garbho vṛddhiṃ na prāpnoti niḥsrutatvāt; sa
                        kālamavatiṣṭhate 'atimātraṃ, tamupaviṣṭakamityācakṣate kecit/  
 upavāsavratakarmaparāyāḥ punaḥ kadāhārāyāḥ snehadveṣiṇyā
                        vātaprakopaṇoktānyāsevamānāyā garbho vṛddhiṃ na prāpnoti pariśuṣkatvāt;sa
                        cāpi  'kālāntaraṃ'iti pā+ kālamavatiṣṭhate 'atimātram,
                        aspandanaśca bhavati, taṃ tu nāgodaramityācakṣate//  
 Ca.4.8.27  nāryostayorubhayorapi
                        cikitsitaviśeṣamupadekṣyāmaḥ---bhautikajīvanīyabṛhaṇīyamadhuravātaharasiddhānāṃ
                        sarpiṣāṃ payasāmāmagarbhāṇāṃ copyogo garbhavṛddhikaraḥ; tathā
                        saṃbhojanametaireva siddhaiśca ghṛtādibhiḥ  'sububhukṣāyāṃ'(-ḥ?)iti
                            pā+ subhikṣāyāḥ, abhīkṣṇaṃ
                        yānavāhanāpamārjanāvajṛmbhaṇairupapādanamiti//  
 Ca.4.8.28  yasyāḥ punargarbhaḥ prasupto na
                        spandate tāṃ śyenamatsyagavayaśikhitāmracūḍatittirīṇāmanyatamasya sarpiṣmatā
                        rasena māṣayūṣeṇa vā prabhūtasarpiṣā mūlakayūṣeṇa vā raktaśālīnāmodanaṃ
                        mṛdumadhuraśītalaṃ bhojayet /  
 tailābhyaṅgena cāsyā
                        abhīkṣṇamudarabastivaṃkṣaṇorukaṭīpārśvapṛṣṭhapradeśānīṣaduṣṇenopacaret//  
 Ca.4.8.29  yasyāḥ punarudāvartavibandhaḥ
                        syādaṣṭame māse na cānuvāsanasādhyaṃ manyeta
                        tatastasyāstadvikārapraśamanamupakalpayennirūham/  
 udāvarto hyupekṣitaḥ sahasā  'garbhaṃ sagarbhāṃ garbhiṇīṃ vā nipātayet'
                            iti pā+ sagarbhāṃ garbhiṇīṃ garbhamathavā 'atipātayet/  
 tatra vīraṇaśāliṣaṣṭikakuśakāśekṣuvālikāvetasaparivyādhamūlānāṃ
                        bhūtīkānantākāśmaryaparūṣakamadhukamṛdvīkānāṃ ca payasā 'ardhodakenodgamayya
                        rasaṃ priyālabibhītakamajjatilakalkasaṃprayuktamīṣallavaṇamanatyuṣṇaṃ ca
                        nirūhaṃ dadyāt/  
 vyapagatavibandhāṃ caināṃ sukhasalilapariṣiktāṅgīṃ
                        sthairyakaramavidāhinamāhāraṃ bhuktavatīṃ sāvaṃ madhurakasiddhena
                        tailenānuvāsayet/  
 nyubjāṃ tvenāmāsthāpanānuvāsanābhyāmupacaret// 
 Ca.4.8.30  yasyāḥ punaratimātradoṣopacayādvā
                        tīkṣṇoṣṇātimātrasevanādvā vātamūtrapurīṣavegavidhāraṇairvā
                        viṣamāśa(sa)naśayanasthānasaṃpīḍanābhighātairvā
                        krodhaśokerṣyābhayatrāsādibhirvā sāhasairvā 'aparaiḥ
                            karmabhir- 'antaḥkukṣau'iti pā+ antaḥkukṣergarbho mriyate,
                        tasyāḥ stimitaṃ stabdhamudaramātataṃ śītamaśmāntargatamiva bhavatyaspandano
                        garbhaḥ, śūlamadhikamupajāyate, na cāvyaḥ prādurbhavanti, yonirnaprasravati,
                        akṣiṇī cāsyāḥ sraste bhavataḥ, tāmyati, vyathate, bhramate, śvasiti,
                        aratibahulā ca bhavati, na cāsyā vegaprādurbhāvo yathāvadupalabhyate;
                        ityevaṃlakṣaṇāṃ striyaṃ mṛtagarbheyamiti vidyāt//  
 Ca.4.8.31  tasya garbhaśalyasya
                        jarāyuprapātanaṃ karma saṃśamanamityāhureke,
                        mantrādikamatharvavedavihitamityeke, paridṛṣṭakarmaṇā śalyahartrā
                        haraṇamityeke/  
 vyapagatagarbhaśalyāṃ tu striyamāmagarbhāṃ
                        surāsīdhvariṣṭamadhumadirāsavānāmanyatamamagre sāmarthyataḥ
                        pāyayedgarbhakoṣṭhaśuddhyarthamartivismaraṇārthaṃ praharṣaṇārthaṃ ca , ataḥ
                        paraṃ saṃprīṇanair- 'bṛṃhaṇaiḥ'iti
                        pā+ balānurakṣibhirasnehasaṃprayuktairyavāgvādibhirvā
                        tatkālayogibhirāhārairupacareddoṣadhātukledaviśoṣaṇamātraṃ kālam/  
 ataḥ paraṃ snehapānairbastibhirāhāravidhibhiśca
                        dīpanīyajīvanīyabṛṃhaṇīyamadhuravātaharasamākhyātairupacaret/  
 paripakvagarbhaśalyāyāḥ punarvimuktagarbhaśalyāyāstadahareva snehopacāraḥ
                        syāt//  
 Ca.4.8.32  paramato nirvikāramāpyāyyamānasya
                        garbhasya māse māse karmopadekṣyāmaḥ /prathame māse śaṅkitā cedgarbhamāpannā
                        kṣīramanupaskṛtaṃ mātrāvacchītaṃ kāle kāle pibet, sātmyameva ca bhojanaṃ
                        sāyaṃ prātaśca bhuñjīta; dvitīye māse kṣīrameva ca madhurauṣadhasiddhaṃ;
                        tṛtīye māse kṣīraṃ madhusarpirbhyāmupasaṃsṛjya; caturthe māse
                        kṣīranavanītamakṣamātramaśnīyāt; pañcame māse kṣīrasarpiḥ; ṣaṣṭhe māse
                        kṣīrasarpirmadhurauṣadhasiddhaṃ; tadeva saptame māse /  
 tatra garbhasya keśā jāyamānā māturvidāhaṃ janayantīti striyo bhāṣante;
                        tanneti bhagavānātreyaḥ, kintu garbhotpīḍanādvātapittaśleṣmāṇa uraḥ prāpya
                        vidāhaṃ janayanti, tataḥ kaṇḍūrupajāyate, kaṇḍūmūlā ca kikkisāvāptirbhavati/  
 tatra kolodakena navanītasya madhurauṣadhasiddhasya pāṇitalamātraṃ kāle
                        kāle 'asyai pānārthaṃ dadyāt, candanamṛṇālakalkaiścāsyāḥ stanodaraṃ
                        vimṛdnīyāt, śirīṣadhātakīsarṣapamadhukacūrṇairvā,
                        kuṭajārjakabījamustaharidrākalkairvā, nimbakolasurasamañjiṣṭhākalkairvā,
                        pṛṣatahariṇaśaśarudhirayutayā triphalayā vā; karavīrapatrasiddhena
                        tailenābhyaṅgaḥ; pariṣekaḥ punarmālatīmadhukasiddhenāmbhasā; jātakaṇḍūśca
                        kaṇḍūyanaṃ varjayettvagbhedavairūpyaparihārārtham, asahyāyāṃ tu
                        kaṇḍvāmunmardanoddharṣaṇābhyāṃ parihāraḥ syāt; madhuramāhārajātaṃ
                        vātaharamalpamasnehalavaṇamalpodakānupānaṃ ca bhuñjīta /  
 aṣṭame tu māse kṣīrayavāgūṃ sarpiṣmatīṃ kāle kāle pibet; tanneti
                        bhadrakāpyaḥ, paiṅgalyābādho hyasyā garbhamāgacchediti; astvatra
                        paiṅgalyābādha ityāha bhagavān punarvasurātreyaḥ , na tvevaitanna kāryam;
                        evaṃ kurvatī hyarogā++ārogyabalavarṇasvarasaṃhananasaṃpadupetaṃ jñātīnāmapi
                        śreṣṭhamapatyaṃ janayati/  
 navame tu khalvenāṃ māse madhurauṣadhasiddhena tailenānuvāsayet/  
 ataścaivāsyāstailāt picuṃ yonau praṇayedgarbhasthānamārgasnehanārtham/yadidaṃ
                        karma prathamaṃ māsaṃ samupādāyopadiṣṭamānavamānmāsāttena garbhiṇyā
                        garbhasamaye  'garbhadhāraṇe' iti
                        pā+ garbhadhāriṇīkukṣikaṭīpārśvapṛṣṭhaṃ mṛdūbhavati, vātaścānulomaḥ
                        saṃpadyate, mūtrapurīṣe ca prakṛtibhūte sukhena mārgamanupadyate,
                        carmanakhāni ca mārdavamupayānti, balavarṇau copacīyete; putraṃ ceṣṭaṃ
                        saṃpadupetaṃ sukhinaṃ sukhenaiṣā kāle prajāyata iti// 
 Ca.4.8.33  prāk caivāsyā navamānmāsāt
                        sūtikāgāraṃ kārayedapahṛtāsthiśarkarākapāle deśe praśastarūparasagandhāyāṃ
                        bhūmau prāgdvāramudagdvāraṃ vā bailvānāṃ kāṣṭhānāṃ taindukaiṅgudakānāṃ
                        bhāllātakānāṃ vāra(ru)ṇānāṃ khādirāṇāṃ vā; yāni cānyānyapi brāhmaṇāḥ
                        śaṃseyuratharvavedavidasteṣāṃ; vasanālepanācchādanāpidhānasaṃpadupetaṃ
                        vāstuvidyāhṛdayayogāgnisalilodūkhalavarcaḥsthānasnānabhūmimahānasamṛtusukhaṃ
                        ca//  
 Ca.4.8.34  tatra
                        sarpistailamadhusaindhavasauvarcalakālaviḍalavaṇaviḍaṅgakuṣṭhakilimanāgarapippalīpipalīmūlahastipippalīmaṇḍūkaparṇyelālāṅgalīvacācavyacitrikacirabilvahiṅgusarṣapalaśunakatakakaṇakaṇikānīpātasībalvajabhūrjakulatthamaireyasurāsavāḥ
                        sannihitāḥ syuḥ; tathā 'aśmānau dvau, dve ku(ca)ṇḍamusale, dve udūkhale,
                             'kharo vṛṣabhaśca'iti pā+ kharavṛṣabhaśca, dvau ca tīkṣṇau
                        sūcīpippalakau sauvarṇarājatau, śastrāṇi ca tīkṣṇāyasāni, dvau ca bilvamayau
                        paryaṅkau, taindukaiṅgudāni ca kāṣṭhānyagnisandhukṣaṇāni, striyaśca bahvyo
                        bahuśaḥ prajātāḥ sauhārdayuktāḥ satatamanuraktāḥ pradakṣiṇācārāḥ
                        pratipattikuśalāḥ prakṛtivatsalāstyaktaviṣādāḥ kleśasahinyo 'abhimatāḥ,
                        brāhmaṇāścātharvavedavidaḥ; yaccānyadapi tatra samarthaṃ manyeta,
                        yaccānyacca brāhmaṇā brūyuḥ striyaśca vṛddhāstat kāryam//  
 Ca.4.8.35  tataḥ pravṛtte navame māse
                        puṇye 'ahani praśastanakṣatrayogamupagate praśaste bhagavati śaśini kalyāṇe
                        kalyāṇe ca karaṇe maitre muhūrte śāntiṃ hutvā gobrāhmaṇamagnimudakaṃ cādau
                        praveśya gobhyastṛṇodakaṃ madhulājāṃśca pradāya brāhmaṇebhayo 'akṣatān
                        sumanaso nāndīmukhāni ca phalānīṣṭāni
                        dattvodakapūrvamāsanasthebhyo 'abhivādya punarācamya svasti vācayet/  
 tataḥ puṇyāhaśabdena gobrāhmaṇaṃ  'anvāvartamānā praviśet'iti
                        pā+ samanuvartamānā pradakṣiṇaṃ praviśet sūtikāgāram/  
 tatrasthā ca prasavakālaṃ pratīkṣet//  
 Ca.4.8.36  tasyāstu khalvimāni liṅgāni
                        prajananakālamabhito bhavanti; tadyathā---klamo gātrāṇāṃ, glānirānanasya,
                        akṣṇoḥ śaithilyaṃ,  'akṣṇorvimuktabandhanatvamiva'iti
                        pā+ vimuktabandhanatvamiva vakṣasaḥ, kukṣeravasraṃsanam, adhogurutvaṃ,
                        vaṃkṣaṇabastikaṭīkukṣipārśvapṛṣṭhanistodaḥ, yoneḥ prasravaṇam,
                        anannābhilāṣaśceti; tato 'anantaramāvīnāṃ prādurbhāvaḥ, prasekaśca
                        garbhodakasya//  
 Ca.4.8.37  āvīprādurbhāve tu bhūmau śayanaṃ
                        vidadhyānmṛdvāstaraṇopapannam/  
 'tadadhyāsīnāṃ tāṃ tataḥ'iti pā+ tadadhyāsīta sā/  
 tāṃ tataḥ samantataḥ parivārya yathoktaguṇāḥ striyaḥ
                        paryupāsīrannāśvāsayantyo
                            vāgbhir- 'grāhaṇīyābhirupadiṣṭavadarthābhidhāyinībhiḥ' iti
                            pā+ grāhiṇīyābhiḥ sāntvanīyābhiśca//  
 Ca.4.8.38  sā cedāvībhiḥ saṃkliśyamānā na
                        prajāyetāthaināṃ brūyāt---uttiṣṭha, musalamanyataraṃ gṛhṇīṣva,
                        anenaitadulūkhalaṃ dhānyapūrṇaṃ muhurmuhurabhijahi muhurmuhuravajṛmbhasva
                        caṅkramasva cāntarā 'antareti; evamupadiśantyeke/  
 tannetyāha bhagavānātreyaḥ/  
 dāruṇavyāyāmavarjanaṃ hi garbhiṇyāḥ satatamupadiśyate, viśeṣataśca
                        prajananakāle pracalitasarvadhātudoṣāyāḥ sukumāryā nāryā
                        musalavyāyāmasamīrito vāyurantaraṃ labdhvā prāṇān hiṃsyāt, duṣpratīkāratamā
                        hi tasmin kāle viśeṣeṇa bhavati garbhiṇī; tasmānmusalagrahaṇaṃ
                        parihāryamṛṣayo manyante, jṛmbhaṇaṃ caṅkramaṇaṃ ca punaranuṣṭheyamiti /  
 athāsyai dadyāt kuṣṭhailālāṅgalikīvacācikatracirabilvacavyacūrṇamupaghrātuṃ,
                        sā tanmuhurmuhurupajighret, tathā bhūrjapatradhūmaṃ śiṃśapāsāradhūmaṃ vā/  
 tasyāścāntarā 'antarā kaṭīpārśvapṛṣṭhasakthideśānīṣaduṣṇena
                             'anumukhaṃ'iti pā+ tailenābhyajyānusukhamavamṛd(n?)gīyāt/  
 anena karmaṇā garbho+ 'avāggarbhaḥ'iti pā+ avāk pratipadyate//  
 Ca.4.8.39  sa yadā jānīyādvimucya
                        hṛdayamudaramasyāstvāviśati, bastiśiro 'avagṛhṇāti, tvarayantyenāmāvyaḥ,
                            parivartate+ 'avāggarbhaḥ'iti pā+ adho garbha iti;
                        asyāmavasthāyāṃ paryaṅkamenāmāropya pravāhayitumupakrameta/  
 karṇe cāsyā mantramimamanukūlā strī japet--- 'kṣitirjalaṃ viyattejo
                             'indraḥ' iti pā+ vāyurviṣṇuḥ prajāpatiḥ/  
 sagarbhāṃ tvāṃ sadā pāntu vaiśalyaṃ ca diśantu te//  
  prasūṣva tvamavikliṣṭamavikliṣṭā śubhānane !/  
 kārtikeyadyutiṃ putraṃ kārtikeyābhirakṣitam' iti//  
 Ca.4.8.40  tāścaināṃ yathoktaguṇāḥ
                        striyo 'anuśiṣyuḥ---anāgatāvīrmā pravāhiṣṭhāḥ;  'yadyanāgatāvīḥ'iti
                            pā+ yā hyanāgatāvīḥ pravāhate vyarthamevāsyāstat karma bhavati,
                        prajā cāsyā vikṛtā vikṛtimāpannā ca, śvāsakāsaśoṣaplīhaprasaktā vā bhavati/  
 yathā hi kṣavathūdgāravātamūtrapurīṣavegān prayatamāno 'apyaprāptakālānna
                        labhate kṛcchreṇa  'vā labhate'iti pā+ vā 'apyavāpnoti,
                        tathā 'anāgatakālaṃ garbhamapi pravāhamāṇā; yathā caiṣāmeva kṣavathvādīnāṃ
                        sandhāraṇamupaghātāyopapadyate, tathā prāptakālasya
                        garbhasyāpravāhaṇamiti/sā yathānirdeśaṃ kuruṣveti vaktavyā syāt/  
 tathā ca kurvatī śanaiḥ pūrvaṃ pravāheta, tato 'anantaraṃ balavattaram/tasyāṃ
                        ca pravāhamāṇāyāṃ striyaḥ śabdaṃ kuryuḥ---'prajātā prajātā dhanyaṃ dhanyaṃ
                        putram' iti /  
 tathā 'asyā harṣeṇāpyāyyante prāṇāḥ//  
 Ca.4.8.41  yadā ca prajātā
                        syāttadaivaināmavekṣeta---kācidasyā aparā prapannā na veti /  
 tasyāścedaparā na prapannā syādathaināmanyatamā strī dakṣiṇena pāṇinā
                        nābherupariṣṭādbalavannipīḍya savyena pāṇinā pṛṣṭhata upasaṃgṛhya tāṃ
                        sunirdhūtaṃ nirdhunuyāt/  
 athāsyāḥ pārṣṇyā śroṇīmākoṭayet /  
 asyāḥ sphicāvupasaṃgṛhya supīḍitaṃ pīḍayet/  
 athāsyā bālaveṇyā kaṇṭhatālu parimṛśet/  
 bhūrjapatrakācamaṇisarpanirmokaiścāsyā yoniṃ dhūpayet/  
 kuṣṭhatālīsakalkaṃ  'balvajakvāthe'iti pā+ balvajayūṣe
                        maireyasurāmaṇḍe tīkṣṇe kaulatthe vā yūṣe maṇḍūkaparṇīpippalīsaṃpāke vā
                        saṃplāvya pāyayedenām/  
 tathā
                        sūkṣmailākilimakuṣṭhanāgaraviḍaṅgapippalīkālāgurucavyacitrakopakuñcikākalkaṃ
                        kharavṛṣabhasya vā  'kharasyavṛṣasya vā jarato dakṣiṇaṃ
                            parṇamutkṛtya'iti pā+ jīvato dakṣiṇaṃ karṇamutkṛtya dṛṣadi
                        jarjarīkṛtya  'balvajayūṣādīnāmanyatame'iti
                        pā+ balvajakvāthādīnāmāplāvanānāmanyatame prakṣipyāplāvya
                        muhūrtasthitamuddhṛtya tadāplāvanaṃ pāyayedenām/  
 śatapuṣpākuṣṭhamadanahiṅgusiddhasya cainām tailasya picuṃ
                        grāhayet/ataścaivānuvāsayet /  
 etaireva cāplāvanaiḥ
                        phalajīmūtekṣvākudhāmārgavakuṭajakṛtavedhanahastipippalyupahitairāsthāpayet/  
 tadāsthāpanamasyāḥ saha vātamūtrapurīṣairnirharatyaparāmāsaktāṃ
                             'vāyoranulomagamanāt'iti pā+ vāyorevāpratilomagatvāt/  
 aparāṃ hi vātamūtrapurīṣāṇyanyāni  'cāntarbahirmukhāni'iti
                        pā+ cāntarbahirmārgāṇi sajjanti//  
 Ca.4.8.42  tasyāstu khalvaparāyāḥ
                        prapatanārthe karmaṇi kriyamāṇe jātamātrasyaiva kumārasya kāryāṇyetāni
                        karmāṇi bhavanti; tadyathā---aśmanoḥ saṃghaṭṭanaṃ karṇayormūle,
                        śītodakenoṣṇodakena vā  'sukhena pariṣekaḥ'iti
                        pā+ mukhapariṣekaḥ, tathā sa kleśavihatān prāṇān punarlabheta/  
 kṛṣṇakapālikāśūrpeṇa cainamabhiniṣpuṇīyuryadyaceṣṭaḥ syād yāvat prāṇānāṃ
                        pratyāgamanam ( ayaṃ pāṭho hastalikhitapustake
                        nopalabhyate tattat sarvameva kāryam)/  
 tataḥ pratyāgataprāṇaṃ prakṛtibhūtamabhisamīkṣya
                        snānodakagrahaṇābhyāmupapādayet//  
 Ca.4.8.43  athāsya
                        tālvoṣṭhakaṇṭhajihvāpramārjanamārabhetāṅgulyā suparilikhitanakhayā
                        suprakṣālitopadhānakārpāsa?sapicumatyā/  
 prathamaṃ pramārjitāsyasya cāsya śirastālu kārpāsapicunā snehagarbheṇa
                        pratisaṃchādayet/  
 tato 'asyānantaraṃ saindhavopahitena sarpiṣā kāryaṃ pracchardanam//  
 Ca.4.8.44  tataḥ kalpanaṃ nāḍyāḥ /  
 atastasyāḥ kalpanavidhimupadekṣyāmaḥ---nābhibandhanāt
                        prabhṛtyaṣṭāṅgulamabhijñānaṃ kṛtvā chedanāvakāśasya dvayorantarayoḥ
                        śanairgṛhītvā tīkṣṇena raukmarājatāyasānāṃ
                            chedanānāmanyatamena- 'ūrdhvadhāreṇa'iti pā+ ārdhadhāreṇa
                        chedayet/  
 tāmagre sūtreṇopanibadhya kaṇṭhe 'asya śithilamavasṛjet/  
 tasya cennābhiḥ pacyeta, tāṃ
                        lodhramadhukapriyaṅgusuradāruharidrākalkasiddhena tailenābhyajyāt, eṣāmeva
                        tailauṣadhānāṃ cūrṇenāvacūrṇayet/  
 iti nāḍīkalpanavidhiruktaḥ samyak//  
 Ca.4.8.45  asamyakkalpane hi nāḍyā
                        āyāmavyāyāmottuṇḍitā-piṇḍalikā-vināmikā-vijṛmbhikābādhebhyo bhayam/  
 tatrāvidāhibhirvātapittapraśamanairabhyaṅgotsādanapariṣekaiḥ
                        sarpirbhiścopakrameta gurulāghavamabhisamīkṣya//  
 Ca.4.8.46  ato 'anantaraṃ jātakarma kumārasya
                        kāryam/  
 tadyathā---madhusarpiṣī mantropamantrite yathāmnāyaṃ prathamaṃ prāśituṃ
                        dadyāt/  
 stanamata ūrdhvametenaiva vidhinā dakṣiṇaṃ pātuṃ purastāt prayacchet/  
 'athāsya'iti pā+ athātaḥ śīrṣataḥ sthāpayedudakumbhaṃ
                        mantropamantritam//  
 Ca.4.8.47  athāsya rakṣāṃ
                        vidadhyāt---ādānīkhadirakarkandhupīluparūṣakaśākhābhirasyā gṛhaṃ samantataḥ
                        parivārayet/ sarvataśca sūtikāgārasya sarṣapātasītaṇḍulakaṇakaṇikāḥ
                        prakireyuḥ /  
 tathā taṇdulabalihomaḥ satatam- 'ubhayataḥkālaṃ'iti
                        pā+ ubhayakālaṃ  'prāṅnāmakarmaṇaḥ'iti
                        pā+ kriyetānāmakarmaṇaḥ /  
 dvāre ca musalaṃ dehalīmanu tiraścīnaṃ nyaset/  
 vacākuṣṭhakṣaumakahiṅgusarṣpātasīlaśunakaṇakaṇikānāṃ rakṣoghnasamākhyātānāṃ
                        cauṣadhīnāṃ poṭṭalikāṃ baddhvā sūtikāgārasyottaradehalyāmavasṛjet, tathā
                        sūtikāyāḥ kaṇṭhe saputrāyāḥ, sthālyudakakumbhaparyaṅkeṣvapi, tathaiva ca
                        dvayordvārapakṣayoḥ/  
 kaṇakakaṇṭakendhanavānagnistindukakāṣṭhendhanaścāgniḥ
                        sūtikāgārasyābhyantarato nityaṃ syāt/  
 striyaścaināṃ yathoktaguṇāḥ suhṛdaścānuścānujāgṛyur(anujāgṛyur?)-daśāhaṃ
                        dvādaśāhaṃ vā/  
 anuparatapradānamaṅgalāśīḥstutigītavāditramannapānaviśadamanuraktaprahṛṣṭajanasaṃpūrṇaṃ
                        ca tadveśma kāryam/  
 brāhmaṇaścātharvavedavit satatamubhayakālaṃ śāntiṃ juhuyāt svastyayanārthaṃ
                        kumārasya tathā sūtikāyāḥ /  
 ityetadrakṣāvidhānamuktam//  
 Ca.4.8.48  sūtikāṃ tu khalu bubhukṣitāṃ
                        viditvā snehaṃ pāyayeta paramayā śaktyā sarpistailaṃ vasāṃ majjānaṃ vā
                        sātmyībhāvamabhisamīkṣya
                        pippalīpippalīmūlacavyacitrakaśṛṅgaveracūrṇasahitam/  
 snehaṃ pītavatyāśca sarpistailābhyāmabhyajya veṣṭayedudaraṃ mahatā 'acchena
                        vāsasā; tathā tasyā na vāyurudare vikṛtimutpādayatyanavakāśatvāt/jīrṇe tu
                        snehe pippalyādibhireva siddhāṃ yavāgūṃ susnigdhāṃ dravāṃ  'mātrāṃ'iti
                            pā+ mātraśaḥ pāyayet/  
 ubhayataḥkālaṃ coṣṇodakena ca pariṣecayet prāk snehayavāgūpānābhyām/  
 evaṃ pañcarātraṃ saptarātraṃ vā 'anupālya krameṇāpyāyayet/  
 svasthavṛttametāvat sūtikāyāḥ//  
 Ca.4.8.49  tasyāstu khalu yo
                        vyādhirutpadyate sa kṛcchrasādhyo bhavatyasādhyo vā,
                        garbhavṛddhikṣayitaśithilasarvadhātutvāt,
                        pravāhaṇavedanākledanaraktaniḥsrutiviśeṣaśūnyaśarīratvācca; tasmāttāṃ
                        yathoktena vidhinopacaret;
                        bhautikajīvanīyabṛṃhaṇīyamadhuravātaharasiddhairabhyaṅgotsādanapariṣekāvagāhanānnapānavidhibhirviśeṣataścopacaret;
                        viśeṣato hi śūnyaśarīrāḥ striyaḥ prajātā bhavanti//  
 Ca.4.8.50  daśame  'daśamyāṃ
                            niśyatītāyām'iti pā+ tvahani saputrā strī
                        sarvagandhauṣadhairgaurasarṣapalodhraiśca snātā laghvahataśucivastraṃ
                             ['laghvahatavastraparihitā'iti pā+ paridhāya
                        pavitreṣṭalaghuvicitrabhūṣaṇavatī ca saṃspṛśya maṅgalānyucitāmarcayitvā ca
                        devatāṃ śikhinaḥ śuklavāsaso 'avyaṅgāṃśca brāhmaṇān svasti vācayitvā
                             'kumāramahatena vāsasā++ācchādayet prākśirasamudakśirasaṃ vā
                            saṃveśya'iti pā+  kumāramahatānāṃ ca vāsasāṃ saṃcaye
                        prākśirasamudakśirasaṃ vā saṃveśya devatāpūrvaṃ dvijātibhyaḥ
                        praṇamatītyuktvā kumārasya pitā dve nāmanī kārayennākṣatrikaṃ
                        nāmābhiprāyikaṃ ca /  
 tatrābhiprāyikaṃ ghoṣavadādyantasthāntamūṣmāntaṃ
                            vā+ 'vṛddhatripuruṣāntaraṃ'iti pā+ avṛddhaṃ
                        tripuruṣānūkamanavapratiṣṭhitaṃ, nākṣātrikaṃ tu
                             ['nakṣatradevatāsaṃyuktaṃ kṛtaṃ'iti
                        pā+ nakṣatradevatāsamānākhyaṃ dvyakṣaraṃ caturakṣaraṃ vā// 
 Ca.4.8.51  /  'kṛte'iti pā+ vṛtte
                        ca nāmakarmaṇi kumāraṃ parīkṣitumupakrametāyuṣaḥ pramāṇajñānahetoḥ/  
 tatremānyāyuṣmatāṃ kumārāṇāṃ lakṣaṇāni bhavanti/  
 tadyathā---ekaikajā mṛdavo 'alpāḥ snigdhāḥ subaddhamūlāḥ kṛṣṇāḥ keśāḥ
                        praśasyante, sthirā bahalā tvak,
                            prakṛtyā 'atisaṃpannamīṣat- 'pramāṇātiriktaṃ'iti
                        pā+ pramāṇātivṛttamanurūpamātapatropamaṃ śiraḥ, vyūḍhaṃ dṛḍhaṃ samaṃ
                        suśliṣṭaśaṅkhasandhyūrdhvavyañjanasaṃpannamupacitaṃ valibhamardhacandrākṛti
                        lalāṭaṃ, bahalau vipulasamapīṭhau samau nīcairvṛddhau pṛṣṭhato 'avanatau
                        suśliṣṭakarṇaputrakau mahācchidrau karṇau, īṣatpralambinyāvasaṃgate same
                        saṃhate mahatyau bhuvau, same samāhitadarśane vyaktabhāgavibhāge balavatī
                        tejasopapanne svaṅgāpāṅge cakṣuṣī, ṛjvī mahocchvāsā
                        vaṃśasaṃpanneṣadavanatāgrā nāsikā, mahadṛjusuniviṣṭadantamāsyam,
                        āyāmavistāropapannā ślakṣṇā tanvī  'prakṛtiyuktā pāṭalavarṇā'iti
                            pā+ prakṛtivarṇayuktā jihvā, ślakṣṇaṃ yuktopacayamūṣmopapannaṃ
                        raktaṃ tālu, mahānadīnaḥ snigdho 'anunādī gambhīrasamuttho dhīraḥ svaraḥ,
                        nātisthūlau nātikṛśau vistāropapannāvāsyapracchādanau raktāvoṣṭhau, mahatyau
                        hanū, vṛttā nātimahatī grīvā,vyūḍhamupacitamuraḥ, gūḍhaṃ jatru
                        pṛṣṭhavaṃśaśca, viprakṛṣṭāntarau stanau, asaṃpātinī sthire pārśve,
                        vṛttaparipūrṇāyatau bāhū sakthinī aṅgulayaśca, mahadupacitaṃ pāṇipādaṃ,
                        sthirā vṛttāḥ snigdhāstāmrāstuṅgāḥ kūrmākārāḥ karajāḥ, pradakṣiṇāvartā
                        sotsaṅgā ca nābhiḥ, urastribhāgahīnā samā samupacitamāṃsā kaṭī, vṛttau
                        sthiropacitamāṃsau nātyunnatau nātyavanatau sphicau, anupūrvaṃ
                        vṛttāvupacayayuktāvūrū, nātyupacite nātyapacite eṇīpade
                        pragūḍhasirāsthisandhī jaṅghe, nātyupacitau nātyapacitau gulphau,
                        pūrvopadiṣṭaguṇau pādau kūrmākārau, prakṛtiyuktāni vātamūtrapurīṣaguhyāni
                        tathā svapr(n?)ajāgaraṇāyāsasmitaruditastanagrahaṇāni, yacca
                        kiñcidanyadapyanuktamasti tadapi sarvaṃ prakṛtisaṃpannamiṣṭaṃ, viparītaṃ
                        punaraniṣṭam/  
 iti dīrghāyurlakṣaṇāni//  
 Ca.4.8.52  ato dhātrīparīkṣāmupadekṣyāmaḥ /  
 atha brūyāt---dhātrīmānaya samānavarṇāṃ yauvanasthāṃ
                            nibhṛtāmanāturāmavyaṅgāmavyasanāmavirūpām- 'avijugupsāmajugupsitāṃ'iti
                            pā+ ajugupsitāṃ deśajātīyāmakṣudrāmakṣudrakarmiṇīṃ kule jātāṃ
                        vatsalāmarogāṃ jīvadvatsāṃ puṃvatsāṃ
                        dogdhrīmapramattāmanuccāraśāyinīmanantyāvasāyinīṃ
                        kuśalopacārāṃśucimaśucidveṣiṇīṃ stanastanyasaṃpadupetāmiti//  
 Ca.4.8.53  tatreyaṃ
                        stanasaṃpat---nātyūrdhvau nātilambāvanatikṛśāvanatipīnau yuktapippalakau
                        sukhaprapānau ceti (stanasaṃpat)//  
 Ca.4.8.54  stanyasaṃpattu
                        prakṛtivarṇagandharasasparśam, udapātre ca duhyamānamudakaṃ vyeti
                        prakṛtibhūtatvāt; tat puṣṭikaramārogyakaraṃ ceti(stanyasaṃpat)//  
 Ca.4.8.55  ato 'anyathā vyāpannaṃ jñeyam/  
 tasya viśeṣāḥ---śyāvāruṇavarṇaṃ kaṣāyānurasaṃ viśadamanālakṣyagandhaṃ rūkṣaṃ
                        dravaṃ phenilaṃ laghvatṛptikaraṃ karśanaṃ vātavikārāṇāṃ kartṛ vātopasṛṣṭaṃ
                             'kṣīramiti jñeyam'iti pā+ kṣīramabhijñeyaṃ ;
                        kṛṣṇanīlapītatāmrāvabhāsaṃ tiktāmlakaṭukānurasaṃ kuṇaparudhiragandhi
                        bhṛśoṣṇaṃ pittavikārāṇāṃ kartṛ ca pittopasṛṣṭaṃ kṣīramabhijñeyam,
                        atyarthaśuklamatimādhuryopapannaṃ lavaṇānurasaṃ ghṛtatailavasāmajjagandhi
                        picchilaṃ tantumadudakapātre 'avasīdach(cch?)leṣmavikārāṇāṃ kartṛ
                        śleṣmopasṛṣṭaṃ kṣīramabhijñeyam//  
 Ca.4.8.56  teṣāṃ tu trayāṇāmapi kṣīradoṣāṇāṃ
                        prativiśeṣamabhisamīkṣya yathāsvaṃ yathādoṣaṃ ca
                        vamanavirecanāsthāpanānuvāsanāni vibhajya kṛtāni praśamanāya bhavanti/  
 pānāśanavidhistu duṣṭakṣīrāyā
                        yavagodhūmaśāliṣaṣṭikamudgahareṇukakulatthasurāsauvīrakamaireyamedakalaśunakarañjaprāyaḥ
                        syāt/  
 kṣīradoṣaviśeṣāṃścāvekṣyāvekṣya tattadvidhānaṃ kāryaṃ syāt/  
 pāṭhāmahauṣadhasuradārumustamūrvāguḍūcīvatsakaphalakirātatiktakakaṭukarohiṇīsārivākaṣāyāṇāṃ
                        ca pānaṃ praśasyate, tathā 'anyeṣāṃ  'tiktakaṣāyakaṭukaprāyāṇāṃ'iti
                            pā+ tiktakaṣāyakaṭukamadhurāṇāṃ dravyāṇāṃ prayogaḥ
                        kṣīravikāraviśeṣānabhisamīkṣya mātrāṃ kālaṃ ca /  
 iti kṣīraviśodhanāni//  
 Ca.4.8.57  kṣīrajananāni tu madyāni
                        sīdhuvarjyāni, grāmyānūpaudakāni ca śākadhānyamāṃsāni,
                        dravamadhurāmlalavaṇabhūyiṣṭhāścāhārāḥ, kṣīriṇyaścauṣadhayaḥ,
                        kṣīrapānamanāyāsaśca,
                        vīraṇaṣaṣṭikaśālīkṣuvālikādarbhakuśakāśagundretkaṭamūlakaṣāyāṇāṃ ca
                        pānamiti(kṣīrajananāni)//  
 Ca.4.8.58  dhātrī tu yadā
                        svādubahulaśuddhadugdhā syāttadā snātānuliptā śuklavastraṃ paridhāyaindrīṃ
                        brāhmīṃ śatavīryāṃ sahasravīryāmamoghāmavyathāṃ śivāmariṣṭāṃ vāṭyapuṣpīṃ
                             'viṣvaksenakāntāmiti bibhratyoṣadhīḥ'iti
                        pā+ viṣvaksenakāntāṃ vā bibhratyoṣadhiṃ kumāraṃ prāṅmukhaṃ prathamaṃ
                        dakṣiṇaṃ stanaṃ pāyayet/  
 iti dhātrīkarma//  
 Ca.4.8.59  ato 'anantaraṃ
                        kumārāgāravidhimanuvyākhyāsyāmaḥ---vāstuvidyākuśalaḥ praśastaṃ
                        ramyamatamaskaṃ nivātaṃ pravātaikadeśaṃ
                        dṛḍhamapagataśvāpadapaśudaṃṣṭrimūṣikapataṅgaṃ
                        suvibhaktasalilolūkhalamūtravarcaḥsthānasnānabhūmimahānasamṛtusukhaṃ
                        yathartuśayanāsanāstaraṇasaṃpannaṃ kuryāt; tathā
                        suvihitarakṣāvidhānabalimaṅgalahomaprāyaścittaṃ
                        śucivṛddhavaidyānuraktajanasaṃpūrṇam/  
 iti kumārāgāravidhiḥ//  
 Ca.4.8.60  śayanāsanāstaraṇaprāvaraṇāni
                        kumārasya mṛdulaghuśucisuganghīni syuḥ; svedamalajantumanti
                        mūtrapurīṣopasṛṣṭāni ca varjyāni syuḥ; asati saṃbhave 'anyeṣāṃ tānyeva ca
                        suprakṣālitopadhānāni sudhūpitāni śuddhaśuṣkāṇyupayogaṃ gaccheyuḥ//  
 Ca.4.8.61  dhūpanāni punarvāsasāṃ
                        śayanāstaraṇaprāvaraṇānāṃ ca
                        yavasarṣapātasīhiṅgugugguluvacācorakavayaḥsthāgolomījaṭilāpalaṅkaṣāśokarohiṇīsarpanirmokāṇi
                        ghṛtayuktāni syuḥ//  
 Ca.4.8.62  maṇayaśca dhāraṇīyāḥ kumārasya
                        khaḍgarurugavayavṛṣabhāṇāṃ jīvatāmeva dakṣiṇebhyo viṣāṇebhyo 'agrāṇi gṛhītāni
                        syuḥ; aindryādyāścauṣadhayo jīvakarṣabhakau ca, yāni cānyānyapi brāhmaṇāḥ
                        praśaṃseyuratharvavedavidaḥ//  
 Ca.4.8.63  krīḍanakāni khalu kumārasya
                        vicitrāṇi ghoṣavantyabhirāmāṇi cāgurūṇi cātīkṣṇāgrāṇi cānāsyapraveśīni
                        cāprāṇaharāṇi cāvitrā sanāni syuḥ//  
 Ca.4.8.64  na hyasya vitrāsanaṃ sādhu/  
 tasmāttasmin rudatyabhuñjāne vā 'anyatra vidheyatāmagacchati
                        rākṣasapiśācapūtanādyānāṃ nāmānyāhvayatā kumārasya vitrāsanārthaṃ
                        nāmagrahaṇaṃ na kāryaṃ syāt//  
 Ca.4.8.65  yadi tvāturyaṃ kiñcit
                        kumāramāgacchet tat
                        prakṛtinimittapūrvarūpaliṅgopaśayaviśeṣaistattvato 'anubudhya
                        sarvaviśeṣānāturauṣadhadeśakālāśrayānavekṣamāṇaścikitsitumārabhetainaṃ
                        madhuramṛdulaghusurabhiśītaśaṅkaraṃ karma pravartayan/  
 evaṃsātmyā hi kumārā bhavanti /  
 tathā te śarma labhante cirāya/  
 aroge tvarogavṛttamātiṣṭheddeśakālātmaguṇaviparyayeṇa vartamānaḥ,
                        krameṇāsātmyāni parivartyopayuñjānaḥ sarvāṇyahitāni varjayet/  
 tathā balavarṇaśarīrāyuṣāṃ saṃpadamavāpnotīti//  
 Ca.4.8.66  evamenaṃ
                        kumāramāyauvanaprāpterdharmārthakauśalāgamanāccānupālayet//  
 Ca.4.8.67  iti putrāśiṣāṃ samṛddhikaraṃ
                        karma vyākhyātam/  
 tadācaran yathoktairvidhibhiḥ pūjāṃ yatheṣṭaṃ labhate 'anasūyaka iti//  
 Ca.4.8.68  tatra ślokau--- 
 
 putrāśiṣāṃ karma samṛddhikārakaṃ yaduktametanmahadarthasaṃhitam/  
 tadācaran jño vidhibhiryathātathaṃ pūjāṃ yatheṣṭaṃ labhate 'anasūyakaḥ//
                         
 
 
 Ca.4.8.69  śarīraṃ cintyate sarvaṃ
                            daivamānuṣasaṃpadā/  
 sarvabhāvairyatastasmācchārīraṃ sthānamucyate//  
 
 ityagniveśakṛte tantre carakapratisaṃskṛte śārīrasthāne jātisūtrīyaṃ
                        śārīraṃ nāmāṣṭamo 'adhyāyaḥ//8// 
 
 śārīrasthānaṃ saṃpūrṇam/ 
 
 
                indriyasthānam/
                 
                    prathamo 'adhyāyaḥ/
                     Ca.5.1.1  athāto varṇasvarīyamindiyaṃ
                        vyākhyāsyāmaḥ//  
 Ca.5.1.2  iti hasmāha bhagavānātreyaḥ//  
 Ca.5.1.3  iha khalu varṇaśca svaraśca
                        gandhaśca rasaśca sparśaśca cakṣuśca śrotraṃ ca ghrāṇaṃ ca rasanaṃ ca
                        sparśanaṃ ca sattvaṃ ca bhaktiśca śaucaṃ ca śīlaṃ cācāraśca smṛtiścākṛtiśca
                        prakṛtiśca vikṛtiśca balaṃ ca glāniśca medhā ca harṣaśca raukṣyaṃ ca
                        snehaśca tandrā cārambhaśca gauravaṃ ca lāghavaṃ ca guṇāścāhāraśca
                        vihāraścāhārapariṇāmaścopāyaścāpāyaśca vyādhiśca vyādhipūrvarūpaṃ ca
                        vedanāścopadravāśca cchāyā ca praticchāyā ca svapnadarśanaṃ ca
                        dūtādhikāraśca pathi cautpātikaṃ cāturakule bhāvāvasthāntāaṇi ca
                        &bheṣajasaṃvṛttiśca bheṣajavikārayuktiśceti parīkṣyāṇi
                        pratyakṣānumānopadeśairāyuṣaḥ pramāṇāvaśeṣaṃ jijñāsamānena bhiṣajā//  
 Ca.5.1.4  tatra tu khalveṣāṃ parīkṣyāṇāṃ
                        kānicit puruṣamanāśritāni, kānicicca puruṣasaṃśrayāṇi/  
 tatra yāni puruṣamanāśritāni tānyupadeśato yuktitaśca parīkṣeta,
                        puruṣasaṃśrayāṇi punaḥ prakṛtito vikṛtitaśca//  
 Ca.5.1.5  tatra prakṛtirjātiprasaktā ca,
                        kulaprasaktā ca, &deśānupātinī ca, kālānupātinī ca, vayo 'anupātinī ca,
                        pratyātmaniyatā ceti/  
 jātikuladeśakālavayaḥpratyātmaniyatā hi teṣāṃ teṣāṃ puruṣāṇāṃ te te
                        bhāvaviśeṣā bhavanti//  
 Ca.5.1.6  vikṛtiḥ punarlakṣaṇanimittā ca,
                        lakṣyannimittā ca, nimittānurūpā ca//  
 
 Ca.5.1.7-1  tatra lakṣaṇanimittā nāma sā
                        yasyāḥ śarīre lakṣaṇānyeva hetubhūtāni bhavanti daivāt; lakṣaṇāni hi
                        kāniciccharīropanibaddhāni bhavanti, yāni hi tasmiṃstasmin kāle
                        tatrādhiṣṭhānamāsādya tāṃ tāṃ vikṛtimutpādayanti//  
 Ca.5.1.7-2  lakṣyanimittā tu sā yasyā
                        upalabhyate nimittaṃ &yathoktaṃ nidāneṣu//  
 
 Ca.5.1.7  nimittānurūpā tu
                        nimittārthānukāriṇī yā, tāmanimittāṃ nimittamāyuṣaḥ pramāṇajñānasyecchanti
                        bhiṣajo bhūyaścāyuṣaḥ kṣayanimittāṃ pretaliṅgānurūpāṃ,
                        yāmāyuṣo+&antargatasya jñānārthamupadiśanti dhīrāḥ/  
 yāṃ cādhikṛtya puruṣasaṃśrayāṇi mumūrṣatāṃ lakṣaṇānyupadekṣyāmaḥ/  
 ityuddeśaḥ/  
 taṃ vistareṇānuvyākhyāsyāmaḥ//  
 Ca.5.1.8  tatrādita eva varṇādhikāraḥ/  
 tadyathā---kṛṣṇaḥ, &śyāmaḥ, śyāmāvadātaḥ, avadātaśceti prakṛtivarṇāḥ
                        śarīrasya bhavanti; &yāṃścāparānupekṣamāṇo vidyādanūkato 'anyathā vā 'api
                        nirdiśyamānāṃstajjñaiḥ//  
 Ca.5.1.9a  nīlaśyāvatāmraharitaśuklāśca
                        varṇāḥ śarīrasya vaikārikā bhavanti; yāṃścāpara-&anupekṣamāṇo vidyāt
                        &prāgvikṛtānabhūtvotpannān/  
 iti prakṛtivikṛtivarṇā bhavantyuktāḥ śarīrasya//  
 Ca.5.1.9b  tatra prakṛtivarṇamardhaśarīre
                        vikṛtivarṇamardhaśarīre, dvāvapi varṇau maryādānibhaktau dṛṣṭvā; yadyevaṃ
                        savyadakṣiṇavibhāgena, yadyevaṃ pūrvapaścimavibhāgena,
                        yadyuttarādharavibhāgena, yadyantarbahirvibhāgena, āturasyāriṣṭamiti vidyāt;
                        evameva varṇabhedo mukhe+&apyanyatra vartamāno maraṇāya bhavati//  
 Ca.5.1.10  varṇabhedena
                        glāviharṣaraukṣyasnehā vyākhyātāḥ//  
 Ca.5.1.11  tathā
                        pipluvyaṅgatilakālakapiḍakānāmanyatamasyānane janmāturasyaivamevāpraśastaṃ
                        vidyāt//  
 Ca.5.1.12
                         nakhanayanavadanamūtrapurīṣahastapādauṣṭhādiṣvapi ca vaikārikoktānāṃ
                        varṇānāmanyatamasya prādurbhāvo hīnabalavarṇendriyeṣu lakṣaṇamāyuṣaḥ
                        kṣayasya bhavati//  
 Ca.5.1.13  yaccānyadapi
                        kiṃcidvarṇavaikṛtamabhūtapūrvaṃ sahasotpadyetānimittameva hīyamānasyāturasya
                        śaśvat, tadariṣṭamiti vidyāt/  
 iti varṇādhikāraḥ//  
 Ca.5.1.14
                         svarādhikārastu---haṃsakrauñcanemidundubhikalaviṅkakākakapotajarjarānukārāḥ
                        prakṛtisvarā bhavanti; yāṃścāpara-&anupekṣamāṇo 'api
                        vidyādanūkarto 'anyathā vā 'api virdiśyamānāṃstajñaiḥ/  
 &eḍakakalagrastānyaktagadgadakṣāmadīnānukīrṇāstvāturāṇāṃ svarā vaikārikā
                        bhavanti; yāṃścāpara-&anupekṣamāṇo 'api vidyāt
                        &prāgvikṛtānabhūtvotpannān/  
 iti prakṛtivikṛtisvarā vyākhyātā bhavanti//  
 Ca.5.1.15  tatra prakṛtivaikārikāṇāṃ
                        svarāṇāmāśvabhinirvṛttiḥ &svarānekatvamekasya cānekatvamapraśastam/  
 iti svarādhikāraḥ//  
 Ca.5.1.16  iti varṇasvarādhikārau
                        yathāvaduktau mumūrṣatāṃ lakṣaṇajñānārthamiti//  
 Ca.5.1.17  bhavanti cātra--- 
 
 yasya vaikāriko varṇaḥ śarīra upapadyate/  
 ardhe vā yadi vā kṛtsne nimittaṃ na ca nāsti saḥ//  
 
 
 Ca.5.1.18  nīlaṃ vā yadi vā śyāvaṃ
                            tāmraṃ vā yadi vā 'aruṇam/  
 mukhārdhamanyathā varaṇo mukhārdhe 'ariṣṭamucyate//  
 
 
 Ca.5.1.19  sneho mukhārdhe suvyakto
                            &raukṣyamardhamukhe bhṛśam/  
 glānirardhe tathā harṣo mukhārdhe pretalakṣaṇam//  
 
 
 Ca.5.1.20  tilakāḥ pipalavo vyaṅgā
                            rājayaśca pṛthagvidhāḥ/  
 āturasyāśu jāyante mukhe prāṇān mumukṣataḥ//  
 
 
 Ca.5.1.21  puṣpāṇi nakhadanteṣu paṅko vā
                            dantasaṃśritaḥ/  
 cūrṇako vā 'api danteṣu lakṣaṇaṃ &maraṇasya tat//  
 
 
 Ca.5.1.22  auṣṭhayoḥ pādayoḥ
                            pāṇyorakṣṇormūtrapurīṣayoḥ/  
 nakheṣvapi ca vaivarṇyametat kṣīṇabale 'antakṛt//  
 
 
 Ca.5.1.23  yasya nīlāvubhāvoṣṭhau
                            pakvajāmbavasannibhau/  
 mumūrṣuriti taṃ vidyānnaro dhīro gatāyuṣam//  
 
 
 Ca.5.1.24  eko vā yadi vā 'aneko yasya
                            vaikārikaḥ svaraḥ/  
 sahasotpadyate jantorhīyamānasya nāsti saḥ//  
 
 
 Ca.5.1.25  yaccānyadapi kiñcit
                            syādvaikṛtaṃ svaravarṇayoḥ/  
 balamāṃsavihīnasya tat sarvaṃ &maraṇodayam//  
 
 Ca.5.1.26  tatra ślokaḥ---  
 
 iti varṇasvarāvuktau lakṣaṇārthaṃ mumūrṣatām/  
 &yastau samyagvijānāti nāyurjñāne sa muhyati//  
 
 ityagviceśakṛte tantre carakapratisaṃskṛte indriyasthāne
                        varṇasvarīyamindriyaṃ nāma prathamo 'adhyāyaḥ//1// 
 
 
                    dvitīyo 'adhyāyaḥ/
                     Ca.5.2.1  athātaḥ puṣpitakamindriyaṃ
                        vyākhyāsyāmaḥ//  
 Ca.5.2.2  iti ha smāha bhagavānātreyaḥ//  
 
 Ca.5.2.3  puṣpaṃ yathā pūrvarūpaṃ
                            phalasyeha bhaviṣyataḥ/  
 tathā liṅgamariṣṭākhyaṃ pūrvarūpaṃ mariṣyataḥ//  
 
 
 Ca.5.2.4  apyevaṃ tu bhavet puṣpaṃ
                            phalenānanubandhi yat/  
 phalaṃ cāpi bhavet kiñcidyasya puṣpaṃ na &pūrvajam//  
 
 
 Ca.5.2.5  na tvariṣṭasya jātasya
                            nāśo 'asti maraṇādṛte/  
 maraṇaṃ cāpi tannāsti yannāriṣṭapuraḥsaram//  
 
 
 Ca.5.2.6
                             mithyādṛṣṭamariṣṭābhamanariṣṭamajānatā/  
 ariṣṭaṃ vā 'apyasaṃbuddhametat prajñāparādhajam//  
 
 
 Ca.5.2.7  jñānasaṃbodhanārthaṃ tu
                            liṅgairmaraṇapūrvajaiḥ/  
 puṣpitānupadekṣyāmo narān &bahuvidhairbahūn/  
 Ca.5.2.8  nānāpuṣpopamo gandho yasya
                            &bhāti divāniśam/  
 puṣpitasya vanasyeva nānādrumalatāvataḥ//  
 
 
 Ca.5.2.9  tamāhuḥ puṣpitaṃ dhīrā naraṃ
                            maraṇalakṣaṇaiḥ/  
 sa &nā saṃvatsarāddehaṃ jahātīti viniścayaḥ//  
 
 
 Ca.5.2.10  evamekaikaśaḥ puṣpairyasya
                            gandhaḥ samo bhavet/  
 iṣṭairvā yadi vā 'aniṣṭaiḥ sa ca puṣpita ucyate//  
 
 
 Ca.5.2.11  samāsenāśubhān
                            gandhānekatvenāthavā punaḥ/  
 ājighredyasya gātreṣu taṃ vidyāt puṣpitaṃ bhiṣak//  
 
 
 Ca.5.2.12  āpulutānāplute kāye yasya
                            gandhāḥ śubhāśubhāḥ/  
 vyatyāsenānimittāḥ syuḥ sa ca puṣpita ucyate//  
 
 
 Ca.5.2.13  tadyathā-candanaṃ kuṣṭhaṃ
                            tagarāguruṇī madhu/  
 mālyaṃ mūtrapurīṣe ca &mṛtāni kuṇapāni ca//  
 
 
 Ca.5.2.14  ye cānye vividhātmāno gandhā
                            vividhayonayaḥ/  
 te 'apyanenānumānena vijñeyā vikṛtiṃ gatāḥ//  
 
 
 Ca.5.2.15  idaṃ cāpyatideśārthaṃ
                            lakṣaṇaṃ gandhasaṃśrayam/  
 vakṣyāmo yadabhijñāya bhiṣaṅnaraṇamādiśet//  
 
 
 Ca.5.2.16  &viyonirviduro gandho
                            yasya gātreṣu jāyate/  
 iṣṭo vā yadi vā 'aniṣṭo na sa jīvati tāṃ samām//  
 
 
 Ca.5.2.17
                             etāvadgandhavijñānaṃ,rasajñānamataḥ param/  
 āturāṇaṃ śarīreṣu vakṣyate vidhipūrvakam//  
 
 
 Ca.5.2.18  yo rasaḥ prakṛtisthānāṃ
                            narāṇāṃ dehasaṃbhavaḥ/  
 sa eṣāṃ carame kāle vikāraṃ bhajate dvayam//  
 
 
 Ca.5.2.19
                             kaścidevāsyavairasyamatyarthamupapadyate/  
 svādutvamaparaścāpi vipulaṃ bhajate rasaḥ//  
 
 
 Ca.5.2.20  tamanenānumānena
                            vidyādvikṛtimāgatam/  
 manuṣyo hi manuṣyasya kathaṃ rasamavāpnuyāt//  
 
 
 Ca.5.2.21  makṣikāścaiva yūkāśca
                            maśakaiḥ saha/  
 virasādapasarpanti jantoḥ kāyānmumūrṣataḥ//  
 
 
 Ca.5.2.22  atyartharasikaṃ kāyaṃ
                            kālapakvasya makṣikāḥ/  
 api snātānuliptasya bhṛśamāyānti sarvaśaḥ//  
 
 Ca.5.2.23  tatra ślokaḥ--- 
 
 sāmānyena mayoktāni liṅgāni rasagandhayīḥ/  
 puṣpitasya narasyaitatphalaṃ maraṇamādiśet//  
 
 ityagniveśakṛte tantre carakapratisaṃskṛte indriyasthāne
                        puṣpitakamindriyaṃ nāma dvitīyo 'adhyāyaḥ//2// 
 
 
                    tritīyo 'adhyāyaḥ/
                     Ca.5.3.1  athātaḥ parimarśanīyamindriyaṃ
                        vyākhyāsyāmaḥ//  
 Ca.5.3.2  iti ha smāha bhagavānātreyaḥ//  
 
 Ca.5.3.3  varṇe svare ca gandhe ca rase
                            coktaṃ pṛthak pṛthak/  
 liṅgaṃ mumūrṣatāṃ samyak sparśoṣvapi nibodhata//  
 
 Ca.5.3.4
                         &sparśaprādhānyenaivāturasyāyuṣaḥ &pramāṇāvaśeṣaṃ jijñāsuḥ
                        prakṛtisthena pāṇinā śarīramasya kevalaṃ spṛśet, parimarśayedvā 'anyena/  
 parimṛśatā tu khalvāturaśarīramime bhāvāstatra tatrāvaboddhavyā
                        bhavanti/tadyathā---satataṃ spandamānānāṃ śarīradeśānāmaspandanaṃ,
                        nityoṣmaṇāṃ śītībhāvaḥ, mṛdūnāṃ dāruṇatvaṃ, ślakṣṇānāṃ kharatvaṃ,
                        &satāmasadbhāvaḥ, sandhīnāṃ sraṃsabharaṃśacyavanāni;
                        māṃsaśoṇitayorvītībhāvaḥ, dāruṇatvaṃ, svedānubandhaḥ, stambho vā;
                        yaccānyadapi kiñcidīdṛśaṃ sparśānāṃ lakṣaṇaṃ bhṛśavikṛtamanimittaṃ syāt/ iti
                        lakṣaṇaṃ spṛśyānāṃ bhāvānāmuktaṃ samāsena//  
 Ca.5.3.5  tadvyāsato 'anuvyākhyāsyāmaḥ---tasya
                        cet parimṛśyamānaṃ pṛthaktvena
                        pādajaṅghorusphigudarapārśvapṛṣṭheṣikāpāṇigrīvātālvoṣṭhalalāṭaṃ svinnaṃ
                        śītaṃ &stabdhaṃ dāruṇaṃ vītamāṃsaśoṇitaṃ vā syāt, parāsurayaṃ puruṣo na
                        cirāt &kālaṃ mariṣyatīti vidyāt/  
 tasya cet parimṛśyamānāni pṛthaktvena
                        gulphajānuvaṅkṣaṇagudavṛṣaṇameḍhranābhyaṃsastanamaṇikaparśukāhanunāsikākarṇākṣibhrūśaṅkhādīni
                        srastāni vyastāni cyutāni sthānebhyaḥ &skannāni vā syuḥ, parāsurayaṃ
                        puruṣo 'acirāt kālaṃ &mariṣyatīti vidyāt//  
 Ca.5.3.6
                         tathā 'asyocchvāsamanyādantapakṣmacakṣuḥkeśalomodaranakhāṅgulīrālakṣayet/  
 tasya ceducchvāso 'atidīrgho 'atihrasvo vā syāt, parāsuriti vidyāt/  
 tasya cenmanye parimṛśyamāne na spandeyātāṃ, parāsuriti vidyāt/ tasya
                        ceddantāḥ parikīrṇāḥ śvetā jātaśarkarāḥ syuḥ, parāsuriti vidyāt/ tasya cet
                        pakṣmāṇi jaṭābaddhāni syuḥ, parāsuriti vidyāt/ tasya ceccakṣuṣī prakṛtihīne,
                        vikṛtiyukte---atyutpiṇḍite,atipraviṣṭe,atijihme,ativiṣame,
                        atimuktabandhane,atiprasrute,satatonmiṣite,satatanimiṣite,nimiṣonmeṣātipravṛtte,vibhrāntadṛṣṭike,viparītadṛṣṭike,hīnadṛṣṭike,vyastadṛṣṭike,&nakulāndhe,kapotāndhe,alātavarṇe,kṛṣṇapītanīlaśyāvatāmraharitahāridraśuklavaikārikāṇāṃ
                        varṇānāmanyatamenātiplute vā syātāṃ,tadā parāsuriti vidyāt/  
 athāsya keśalomānyāyacchet,tasya cet keśalomānyāyamyamānāni pralucyeran na
                        cedvedayeyustaṃ parāsuriti vidyāt/ tasya cedudare sirāḥ prakāśerañ
                        śyāvatāmranīlahāridraśuklā vā syuḥ, parāsuriti vidyāt/  
 tasya cennakhā vītamāṃsaśoṇitāḥ pakvajāmbavavarṇāḥ syuḥ, parāsuriti vidyāt/  
 athāsyāṅgulīrāyacchet; tasya cedaṅgulaya āyamyamānā na sphuṭeyuḥ, parāsuriti
                        vidyāt//  
 Ca.5.3.7  tatra ślokaḥ--- 
 
 etān spṛśyān bahūn bhāvān yaḥ spṛśannavabudhyate/  
 āture na sa saṃmohamāyurjñānasya gacchati//  
 
 ityagniveśakṛte tantre carakapratisaṃskṛte indriyasthāne
                        parimarśanīyamindriyaṃ nāma tṛtīyo 'adhyāyaḥ//3// 
 
 
                    caturtho 'adhyāyaḥ/
                     Ca.5.4.1  athāta indriyānīkamindriyaṃ
                        vyākhyāsyāmaḥ//  
 Ca.5.4.2  iti ha smāha bhagavānātreyaḥ//  
 
 Ca.5.4.3  indriyāṇi yathā jantoḥ
                            parīkṣeta viśeṣavit/  
 jñātumicchan bhiṣaṅnānam-&āyuṣastannibodhata//  
 
 
 Ca.5.4.4  anumānāt parīkṣeta darśanādīni
                            tattvataḥ/  
 addhā hi &viditaṃ jñānamindriyāṇāmatīndriyam//  
 
 
 Ca.5.4.5  svasthebhyo vikṛtaṃ yasya
                            &jñānamindriyasaṃśrayam/  
 ālakṣyetānimittena lakṣaṇaṃ maraṇasya tat//  
 
 
 Ca.5.4.6  ityuktaṃ lakṣaṇaṃ
                            samyagindriyeṣvaśubhodayam/  
 tadeva tu punarbhūyo vistareṇa vibodhata//  
 
 
 Ca.5.4.7  ghanībhūtamivākāśamākāśamiva
                            medinīm/  
 vigītamubhayaṃ hyetat paśyan maraṇamṛcchati//  
 
 
 Ca.5.4.8  yasya darśanamāyāti
                            māruto 'ambaragocaraḥ/  
 agnirnāyāti cādīptastasyāyuḥkṣayamādiśet//  
 
 
 Ca.5.4.9  jale suvimale jālamajālāvatate
                            naraḥ/  
 sthite gacchati vā dṛṣṭvā jīvitāt parimucyate//  
 
 
 Ca.5.4.10  jāgrat paśyati yaḥ pretān
                            rakṣāṃsi vividhāni ca/  
 anyadvā 'apyadbhutaṃ &kiñcinna sa jīvatumarhati//  
 
 
 Ca.5.4.11  yo 'agniṃ prakṛtivarṇasthaṃ
                            nīlaṃ paśyati niṣprabham/  
 kṛṣṇaṃ vā yadi vā śuklaṃ niśāṃ vrajati saptamīm//  
 
 
 Ca.5.4.12  marīvcīnasato meghānmeghān
                            vā 'apyasato 'ambare/  
 vidyuto vā vinā meghaiḥ &paśyan maraṇamṛcchati//  
 
 
 Ca.5.4.13  mṛnmayīmiva yaḥ pātrīṃ
                            kṛṣṇāmbarasamāvṛtām/  
 ādityamīkṣate śuddhaṃ candraṃ vā na sa jīvati//  
 
 
 Ca.5.4.14  aparvaṇi yadā paśyet
                            sūryācandramasorgraham/  
 avyādhito vyādhito vā tadantaṃ tasya jīvitam//  
 
 
 Ca.5.4.15  naktaṃ
                            sūryamahaścandramanagnau dhūmamutthitam/ agniṃ vā niṣprabhaṃ rātrau
                            dṛṣṭvā maraṇamṛcchati//  
 
 
 Ca.5.4.16  prabhāvataḥ
                            prabhāhīnānniṣprabhāṃśca prabhāvataḥ/  
 narā viliṅgān paśyanti bhāvān &bhāvāñjihāsavaḥ//  
 
 
 Ca.5.4.17  vyākṛtīni vivarṇāni
                            visaṃkhyopagatāni ca/  
 vinimittāni paśyanti rūpāṇyāyuḥkṣaye narāḥ//  
 
 
 Ca.5.4.18  yaśca paśyatyadṛśyān vai
                            dṛśyān yaśca na paśyati/  
 &tāvubhau paśyataḥ kṣipraṃ yamakṣayamasaṃśayam//  
 
 
 Ca.5.4.19  aśabdasya ca yaḥ śrotā śabdān
                            yaśca na budhyate/  
 dvāvapyetau yathā pretau tathā jñeyau &vijānatā//  
 
 
 Ca.5.4.20  saṃvṛtyāṅgulibhiḥ karṇau
                            jvālāśabdaṃ ya āturaḥ/  
 na śṛṇoti gatāsuṃ taṃ buddhimān parivārjayet//  
 
 
 Ca.5.4.21  viparyayeṇa yo
                            vidyādgandhānāṃ sādhvasādhutām/  
 na vā &tān sarvaśo vidyāttaṃ vidyādvigatāyuṣam//  
 
 
 Ca.5.4.22  yo rasānna vijānāti na vā
                            jānāti tattvataḥ/  
 mukhapākādṛte pakvaṃ tamāhuḥ kuśalā naram//  
 
 
 Ca.5.4.23  uṣṇāñchītān
                            kharāñchlakṣṇānmṛdūnapi ca dāruṇān/  
 spṛśyān spṛṣṭvā tato 'anyatvaṃ mumūrṣusteṣu manyate//  
 
 
 Ca.5.4.24  antareṇa tapastīvraṃ yogaṃ vā
                            vidhipūrvakam/  
 indiyairadhikaṃ paśyan pañcatvamadhigacchati//  
 
 
 Ca.5.4.25  &indriyāṇāmṛte
                            dṛṣṭerindriyārthānadoṣajān/  
 naraḥ paśyati yaḥ kaścidindriyairna sa jīvati//  
 
 
 Ca.5.4.26  svasthāḥ
                            prajñāviparyāsairindiyārtheṣu vaikṛtam/  
 paśyanti ye+&asadvbahuśasteṣāṃ maraṇamādiśet//  
 
 Ca.5.4.27  tatra ślokaḥ--- 
 
 etadindriyavijñānaṃ yaḥ paśyati yathātatham/  
 maraṇaṃ jīvitaṃ caiva sa bhiṣak jñātumarhati//  
 
 ityagniveśakṛte tantre carakapratisaṃskṛte indriyasthāne
                        indriyānīkamindriyaṃ nāma caturtho 'adhyāyaḥ//4// 
 
 
                    pañcamo 'adhyāyaḥ/
                     Ca.5.5.1  athātaḥ pūrvarūpīyamindriyaṃ
                        vyākhyāsyāmaḥ//  
 Ca.5.5.2  iti ha smāha bhagavānātreyaḥ//  
 
 Ca.5.5.3  pūrvarūpāṇyasādhyānāṃ vikārāṇāṃ
                            pṛthak pṛthak/  
 bhinnābhinnāni vakṣyāmo bhiṣajāṃ jñānavṛddhaye//  
 
 
 Ca.5.5.4  pūrvarūpāṇi sarvāṇi
                            jvaroktānyatimātrayā/  
 yaṃ viśanti viśatyenaṃ mṛtyurjvarapuraḥsaraḥ//  
 
 
 Ca.5.5.5  anyasyāpi ca rogasya
                            pūrvarūpāṇi yaṃ naram/  
 viśantyanena kalpena tasyāpi maraṇaṃ dhruvam//  
 
 
 Ca.5.5.6  pūrvarūpaikadeśāṃstu
                            vakṣyāmo 'anyān sudāruṇān/  
 ye rohānanubadhvanti &mṛtyuryairanubadhyate//  
 
 
 Ca.5.5.7  balaṃ ca hīyate yasya
                            pratiśyāyaśca vardhate/  
 tasya nārīprasaktasya śoṣo 'antāyopajāyate//  
 
 
 Ca.5.5.8  śvabhiruṣṭraiḥ kharairvā 'api
                            yāti yo dakṣiṇāṃ diśam/  
 svapne yakṣmāṇamāsādya jīvitaṃ sa vimuñcati//  
 
 
 Ca.5.5.9  pretaiḥ saha pibenmadyaṃ svapne
                            yaḥ kṛṣyate śunā/  
 sughoraṃ jvaramāsādya jīvitaṃ sa vimuñcati//  
 
 
 Ca.5.5.10  lākṣāraktāmbarābhaṃ yaḥ
                            paśyatyambaramantikāt/  
 sa raktapittamāsādya tenaivāntāya nīyate//  
 
 
 Ca.5.5.11  raktasragraktasarvāṅgo
                            raktavāsā muhurhasan/  
 yaḥ svapne &hriyate nāryā sa raktaṃ prāpya sīdati//  
 
 
 Ca.5.5.12  śūlāṭopāntrakūjāśca
                            daurbalyaṃ cātimātrayā/  
 nakhādiṣu ca vaivarṇyaṃ gulmenāntakaro grahaḥ//  
 
 
 Ca.5.5.13  latā kaṇṭakinī yasya dāruṇā
                            hṛdi jāyate/  
 svapne gulmastamantāya krūro viśati mānavam//  
 
 
 Ca.5.5.14  kāye 'alpamapi saṃspṛṣṭaṃ
                            subhṛśaṃ yasya dīryate/  
 kṣatāni ca na rohanti kuṣṭhairmṛtyurhinasti tam//  
 
 
 Ca.5.5.15  nagnasyājyāvasiktasya
                            juhvato 'agnimanarciṣam/  
 padmānyurasi jāyante svapne kuṣṭhairmariṣyataḥ//  
 
 
 Ca.5.5.16  snātānuliptagātre 'api yasmin
                            gṛdhnanti makṣikāḥ/  
 sa prameheṇa saṃsparṇaṃ prāpya tenaiva hanyate//  
 
 
 Ca.5.5.17  snehaṃ bahuvidhaṃ svapne
                            caṇḍālaiḥ saha yaḥ pibet/  
 badhyate sa prameheṇa spṛśyate 'antāya mānavaḥ//  
 
 
 Ca.5.5.18  dhyānāyāsau tathodvegau
                            mohaścāsthānasaṃbhavaḥ/  
 aratirbalahāniśca mṛtyurunmādapūrvakaḥ//  
 
 
 Ca.5.5.19  āhāradveṣiṇaṃ paśyan
                            luptacittamudarditam/  
 vidyāddhīro mumūrṣuṃ tamunmādenātipātinā//  
 
 
 Ca.5.5.20  krodhanaṃ trāsabahulaṃ
                            sakṛtprahasitānanam/  
 mūrcchāpipāsābahulaṃ hantyunmādaḥ śarīriṇam//  
 
 
 Ca.5.5.21  nṛtyan rakṣogaṇaiḥ sākaṃ yaḥ
                            svapne 'ambhasi &sīdati/  
 sa prāpya bhṛśamunmādaṃ yāti lokamataḥ param//  
 
 
 Ca.5.5.22  asattamaḥ paśyati yaḥ
                            śṛṇotyapyasataḥ svanān/  
 bahūn bahuvidhān jāgrat so 'apasmāreṇa badhyate//  
 
 
 Ca.5.5.23  mattaṃ nṛtyantamāvidhya preto
                            harati yaṃ naram/  
 svapne harati taṃ mṛtyurapasmārapuraḥsaraḥ//  
 
 
 Ca.5.5.24  stabhyete pratibuddhasya hanū
                            manye tathā 'akṣiṇī/  
 yasya taṃ bahirāyāmo gṛhītvā hantyasaṃśayam//  
 
 
 Ca.5.5.25  śaṣkulīrvā 'apyapūpān vā
                            svapne khādati yo naraḥ/  
 sa &cettādṛk chardayati pratibuddho na jīvati//  
 
 
 Ca.5.5.26  etāni pūrvarūpāṇi yaḥ
                            samyagavabudhyate/  
 sa eṣāmanubandhaṃ ca phalaṃ ca jñātumarhati//  
 
 
 Ca.5.5.27  imāṃścāpyaparān svapnān
                            dāruṇānupalakṣayet/  
 vyādhitānāṃ vināśāya kleśāya mahate 'api vā//  
 
 
 Ca.5.5.28  yasyottamāṅge jāyante
                            vaṃśagulmalatādayaḥ/  
 vayāṃsi ca vilīyante svapne maiṇḍyamiyācca yaḥ//  
 
 
 Ca.5.5.29  gṛdhrolūkaśvakākādyaiḥ svapne
                            yaḥ parivāryate/  
 rakṣaḥpretapiśācastrīcaṇḍāla-&draviḍāndhrakaiḥ//  
 
 
 Ca.5.5.30
                             vaṃśavetralatāpāśatṛṇakaṇṭakasaṅkaṭe/  
 &saṃsajjati hi yaḥ svapne yo &gacchan prapatatyapi//  
 
 
 Ca.5.5.31  bhūmau pāṃśūpadhānāyāṃ
                            valmīke vā 'atha bhasmani/  
 śmaśānāyatane śvabhre svapne yaḥ &prapatatyapi//  
 
 
 Ca.5.5.32  kaluṣe 'ambhasi paṅke vā kūpe
                            vā tamasā++āvṛte/  
 svapne majjati śīghreṇa srotasā &hriyate ca yaḥ//  
 
 
 Ca.5.5.33  snehapānaṃ tathā 'abhyaṅgaḥ
                            pracchardanavirecane/  
 hiraṇyalābhaḥ kalahaḥ svapne bandhaparājayau//  
 
 
 Ca.5.5.34  upānadyuganāśaśca prapātaḥ
                            pādacarmaṇoḥ/  
 harṣaḥ svapne prakupitaiḥ pitṛbhiścāvabhartsanam//  
 
 
 Ca.5.5.35
                             danta-&candrārkanakṣatradevatādīpacakṣuṣām/  
 patanaṃ vā vināśo vā svapne bhedo nagasya vā//  
 
 
 Ca.5.5.36  raktapuṣpaṃ vanaṃ bhūmiṃ
                            pāpakarmālayaṃ citām/  
 guhāndhakārasaṃbādhaṃ svapne yaḥ praviśatyapi//  
 
 
 Ca.5.5.37  raktamālī hasannuccairdigvāsā
                            dakṣiṇāṃ diśam/  
 dāruṇāmaṭavīṃ svapne kapiyuktena yāti vā//  
 
 
 Ca.5.5.38  kāṣāyiṇāmasaumyānāṃ nagnānāṃ
                            daṇḍadhāriṇām/  
 kṛṣṇānāṃ raktanetrāṇāṃ svapne necchanti daraśanam//  
 
 
 Ca.5.5.39  kṛṣṇā &pāpā nirācārā
                            dīrghakeśanakhastanī/  
 virāgamālyavasanā svapne kālaniśā matā//  
 
 
 Ca.5.5.40  ityete dāruṇāḥ svapnā rohī
                            yairyāti pañcatām/  
 arogaḥ saṃśayaṃ gatvā kaścideva pramucyate//  
 
 
 Ca.5.5.41  manovahānāṃ
                            pūrṇatvāddoṣauratibalaistribhiḥ/  
 srotasāṃ dāruṇān svapnān kāle paśyati dāruṇe//  
 
 
 Ca.5.5.42  nātiprasuptaḥ puruṣaḥ
                            saphalānaphalāṃstathā/  
 indriyeśena manasā svapnān paśyatyanekadhā//  
 
 
 Ca.5.5.43  dṛṣṭaṃ śrutānubhūtaṃ ca
                            prārthitaṃ kalpitaṃ tathā/  
 bhāvikaṃ doṣajaṃ caiva svapnaṃ saptavidhaṃ viduḥ//  
 
 
 Ca.5.5.44  tatra pañcavidhaṃ
                            pūrvamaphalaṃ bhiṣagādiśet/  
 divāsvapnamatihrasvamatidīrghaṃ &ca buddhimān//  
 
 
 Ca.5.5.45  dṛṣṭaḥ prathamarātre yaḥ
                            svapnaḥ so+&alpaphalo bhavet/  
 na svapedyaṃ punardṛṣṭvā sa sadyaḥ syānmahāphalaḥ//  
 
 
 Ca.5.5.46  akalyāṇamapi svapnaṃ dṛṣṭvā
                            tatraiva yaḥ punaḥ/  
 paśyet saumyaṃ śubhākāraṃ tasya vidyācchubhaṃ phalam//  
 
 Ca.5.5.47  tatra ślokaḥ---  
 
 pūrvarūpāṇyatha svapnān ya imān vetti dāruṇān/  
 na sa mohādasādhyeṣu karmāṇyārabhate bhiṣak//  
 
 ityagniveśakṛte tantre carakapratisaṃskṛte indriyasthāne
                        pūrvarūpīyamindriyaṃ nāma pañcamo 'adhyāyaḥ//5// 
 
 
                    ṣaṣṭho 'adhyāyaḥ/
                     Ca.5.6.1  athātaḥ katamāniśarīrīyamindriyaṃ
                        vyākhyāsyāmaḥ//  
 Ca.5.6.2  iti ha smāha bhagavānātreyaḥ//  
 
 Ca.5.6.3  katamāni śarīrāṇi vyādhimanti
                            mahāmune!/  
 yāni vaidyaḥ pariharedyeṣu karma na siddhyati//  
 
 
 Ca.5.6.4  &ityātreyo 'agniveśena
                            praśnaṃ pṛṣṭaḥ sudurvacam/  
 ācacakṣe yathā tasmai bhagavāṃstannibodhata//  
 
 
 Ca.5.6.5  yasya vaibhāṣamāṇasya
                            rujatyūrdhvamuro bhṛśam/  
 annaṃ ca cyavate bhuktaṃ sthitaṃ cāpi na jīryati//  
 
 
 Ca.5.6.6  balaṃ ca hīyate &śīghraṃ
                            tṛṣṇā cātipravardhate/  
 jāyate hṛdi śūlaṃ ca taṃ bhiṣak parivarjayet//  
 
 
 Ca.5.6.7  hikkā gambhīrajā yasya śoṇitaṃ
                            cātisāryate/  
 na tasmai bheṣajaṃ dadyāt smarannātreyaśāsnama//  
 
 
 Ca.5.6.8  ānāhaścātisāraśca yametau
                            durbalaṃ naram/  
 vyādhitaṃ viśato rogau durlabhaṃ tasya jīvitam//  
 
 
 Ca.5.6.9  ānāhaścātitṛṣṇā ca yametau
                            durbalaṃ naram/  
 viśato vijahatyenaṃ prāṇā nāticirānnaram//  
 
 
 Ca.5.6.10  jvaraḥ paurvāhṇiko yasya
                            śuṣkakāsaśca dāruṇaḥ/  
 balamāṃsavihīnasya yathā pretastathaiva saḥ//  
 
 
 Ca.5.6.11  yasya mūtraṃ purīṣaṃ ca
                            grathitaṃ saṃpravartate/  
 nirūṣmaṇo jaṭhariṇaḥ śvasano na sa jīvati//  
 
 
 Ca.5.6.12  śvayathuryasya kukṣistho
                            hastapādaṃ visarpati/  
 jñātisaṅghaṃ sa saṃkleśya tena rogeṇa hanyate//  
 
 
 Ca.5.6.13  śvayathuryasya pādasthastathā
                            sraste ca piṇḍike/  
 sīdataścāpyubhe &jaṅghe taṃ bhiṣak parivarjayet//  
 
 
 Ca.5.6.14  śūnahastaṃ śūnapādaṃ
                            śūnaguhyodaraṃ naram/  
 hīnavarṇabalāhāramauṣadhairnopapādayet//  
 
 
 Ca.5.6.15  &uroyukto bahuśleṣmā
                            nīlaḥ pītaḥ salohitaḥ/  
 satataṃ cyavate yasya dūrātaṃ parivarjayet//  
 
 
 Ca.5.6.16  hṛṣṭaromā sāndramūtraḥ śūnaḥ
                            &kāsajvarārditaḥ/  
 kṣīṇamāṃso naro dūrādvarjyo vaidyena jānatā//  
 
 
 Ca.5.6.17  trayaḥ prakupitā yasya doṣāḥ
                            &kaṣṭābhilakṣitāḥ/  
 kṛśasya balahīnasya nāsti tasya cikitsitam//  
 
 
 Ca.5.6.18  jvarātisārau śophānte
                            śvayathurvā tayoḥ kṣaye/  
 durbalasya viśeṣeṇa narasyāntāya jāyate//  
 
 
 Ca.5.6.19  pāṇḍuraśca kṛśo 'atyarthaṃ
                            tṛṣṇayā 'abhipariplutaḥ/  
 ḍambarī kupitocchvāsaḥ pratyākhyeyo vijānatā//  
 
 
 Ca.5.6.20  hanumanyāgrahastṛṣṇā
                            balahrāso 'atimātrayā/  
 prāṇāścorasi vartante yasya taṃ parivarjayet//  
 
 
 Ca.5.6.21  &tāmyatyāyacchate śarma
                            na kiñcidapi vindati/  
 kṣīṇamāṃsabalāhāro mumūrṣuracirānnaraḥ//  
 
 
 Ca.5.6.22  viruddhayonayo yasya
                            viruddhopakramā bhṛśam/  
 &vardhante dāruṇā rogāḥ śīghraṃ śīghraṃ sa hanyate//  
 
 
 Ca.5.6.23  balaṃ vijñānamārogyaṃ grahaṇī
                            &māṃsaśoṇitam/  
 etāni yasya &kṣīyante kṣipraṃ kṣipraṃ sa hanyate//  
 
 
 Ca.5.6.24  ārogyaṃ hīyate &yasya
                            prakṛtiḥ parihīyate/  
 sahasā sahasā tasya mṛtyurharati jīvitam//  
 
 Ca.5.6.25  tatra ślokaḥ---  
 
 ityetāni śarīrāṇi vyādhimanti vivarjayet/  
 na hyeṣu dhīrāḥ paśyanti siddhiṃ kāñcidupakramāt//  
 
 ityagniveśakṛte tantre carakapratisaṃskṛte indriyasthāne
                        katamāniśarīrīyamindriyaṃ nāma ṣaṣṭho 'adhyāyaḥ//6// 
 
 
                    saptamo 'adhyāyaḥ/
                     Ca.5.7.1  athātaḥ pannarūpīyamindriyaṃ
                        vyākhyāsyāmaḥ//  
 Ca.5.7.2  iti ha smāha bhagavānātreyaḥ//  
 
 Ca.5.7.3  dṛṣṭyāṃ yasya vijānīyāt
                            pannarūpāṃ kumārikām/  
 praticchāyāmayīmakṣṇornainamiccheccikitsitum//  
 
 
 Ca.5.7.4  jyotsnāyāmātape dīpe
                            salilādarśayorapi/  
 aṅgeṣu vikṛtā yasya cchāyā &pretastathaiva saḥ//  
 
 
 Ca.5.7.5  chinnā bhinnā++ākulā cchāyā
                            hīnā vā 'apyadhikā 'api vā/  
 naṣṭā tanvī dvidhā cchinnā vikṛtā viśitā ca yā//  
 
 
 Ca.5.7.6  etāścānyāśca yāḥ kāścit
                            praticchāyā vigarhitāḥ/  
 sarvā mumūrṣatāṃ jñeyā na cellakṣyanimittajāḥ//  
 
 
 Ca.5.7.7  saṃsthānena pramāṇena varṇena
                            prabhayā tathā/  
 chāyā vivartate yasya svastho 'api preta eva saḥ//  
 
 
 Ca.5.7.8  saṃsthānamākṛtirjñeyā suṣamā
                            viṣamā ca sā/  
 madhyamalpaṃ mahaccoktaṃ pramāṇaṃ trividhaṃ nṛṇām//  
 
 
 Ca.5.7.9  pratipramāṇasaṃsthānā
                            jalādarśātapādiṣu/  
 chāyā yā sā praticchāyā cchāyā varṇaprabhāśrayā//  
 
 
 Ca.5.7.10  svādīnāṃ pañca pañcānāṃ chāyā
                            vividhalakṣaṇāḥ/  
 nābhasī nirmalā nilā sasnehā saprabheva ca //  
 
 
 Ca.5.7.11  rūkṣā śyāvāruṇā yā tu vāyavī
                            sā hataprabhā/  
 viśuddharaktā tvāgneyī dīptābhā darśanapriyā//  
 
 
 Ca.5.7.12  śuddhavaidūryavimalā
                            susnigdhā cāmbhasī matā/  
 sthirā &snigdhā ghanā ślakṣṇā śyāmā śvetā ca pārthivī//  
 
 
 Ca.5.7.13  vāyavī garhitā tvāsāṃ
                            catasraḥ syuḥ &sukhodayāḥ/  
 vāyavī tu vimāśāyā kleśāya mahate 'api vā//  
 
 
 Ca.5.7.14  syāttaijasī prabhā sarvā sā
                            tu saptavidhā smṛtā/  
 raktā pītā sitā śyāvā haritā pāṇḍurā 'asitā//  
 
 
 Ca.5.7.15  tāsāṃ yāḥ syurvikāsinyaḥ
                            snigdhāśca vipulāśca yāḥ/  
 tāḥ śubhā rūkṣamalināḥ &saṃkṣiptāścāśubhodayāḥ//  
 
 
 Ca.5.7.16  varṇamākrāmati cchāyā
                            &bhāstu varṇaprakāśinī/  
 āsannā lakṣyate cchāyā bhāḥ &prakṛṣṭā prakāśate//  
 
 
 Ca.5.7.17  nācchāyo nāprabhaḥ
                            kaścidviśeṣāścihnayanti tu/  
 nṛṇāṃ śubhāśubhotpattiṃ kāle chāyāprabhāśrayāḥ//  
 
 
 Ca.5.7.18  kāmalā 'akṣṇormukhaṃ pūrṇaṃ
                            śaṅkhayormuktamāṃsatā/  
 &saṃtrāsaścoṣṇagātratvaṃ yasya taṃ parivarjayet//  
 
 
 Ca.5.7.19  utthāpyamānaḥ śayanāt
                            pramohaṃ yāti yo naraḥ/  
 muhurmuhurna saptāhaṃ sa jīvati &vikatthanaḥ//  
 
 
 Ca.5.7.20  saṃsṛṣṭā vyādhayo yasya
                            pratilomānulomagāḥ/  
 vyāpannā grahaṇī prāyaḥ so 'ardhamāsaṃ na jīvati//  
 
 
 Ca.5.7.21  uparuddhasya rogeṇa
                            karśitasyālpamaśnataḥ/  
 bahu mūtrapurīṣaṃ syādyasya taṃ parivarjayet//  
 
 
 Ca.5.7.22  durbalo bahu bhuṅkte yaḥ
                            &prāgbhuktādannamāturaḥ/  
 alpamūtrapurīṣaśca yathā pretastathaiva saḥ//  
 
 
 Ca.5.7.23  iṣṭaṃ ca
                            &guṇasaṃpannamannamaśnāti yo naraḥ/  
 śaśvacca balavarṇābhyāṃ hīyate na sa jīvati//  
 
 
 Ca.5.7.24  prakūjati praśvasiti śithilaṃ
                            cātisāryate/  
 balahīnaḥ pipāsārtaḥ śuṣkāsyo na sa jīvati//  
 
 
 Ca.5.7.25  hrasvaṃ ca yaḥ praśvasiti
                            vyāviddhaṃ spandate ca yaḥ/  
 mṛtameva tamātreyo vyācacakṣe punarvasuḥ//  
 
 
 Ca.5.7.26  ūrdhvaṃ ca yaḥ praśvasiti
                            śleṣmaṇā cābhibhūyate/  
 hīnavarṇabalāhāro yo naro na sa jīvati//  
 
 
 Ca.5.7.27  ūrdhvāgne nayane yasya
                            &manye cāratakampane/  
 balahīnaḥ pipāsārtaḥ śuṣkāsyo na sa jīvati//  
 
 
 Ca.5.7.28  yasya gaṇḍāvupacitau
                            jvarakāsau ca dāruṇau/  
 śūlī pradveṣṭi cāpyannaṃ tasmin karma na sidhyati//  
 
 
 Ca.5.7.29  &vyāvṛttamūrdhajihvāsyo
                            bhruvau yasya ca vicyute/  
 kaṇṭakaiścācitā jihvā yathā pretastathaiva saḥ//  
 
 
 Ca.5.7.30  śophaścātyarthamutsiktaṃ
                            niḥsṛtau vṛṣaṇau bhṛśam/  
 ataścaiva viparyāso vikṛtyā pretalakṣaṇam//  
 
 
 Ca.5.7.31  nicitaṃ yasya māṃsaṃ
                            &syāttvagasthiṣveva dṛśyate/  
 kṣīṇasyānaśnatastasya māsamāyuḥ paraṃ bhavet//  
 
 Ca.5.7.32  tatra ślokaḥ--- 
 
 idaṃ liṅgamariṣṭāakhyamanekamabhijajñivān/  
 āyurvedavidityākhyāṃ labhate kuśalo janaḥ//  
 
 ityagniveśakṛte tantre carakapratisaṃskṛte indriyasthāne
                        pannarūpīyamindriyaṃ nāma saptamo 'adhyāyaḥ//7// 
 
 
                    aṣṭamo 'adhyāyaḥ/
                     Ca.5.8.1  athāto 'avākśirasīyamindriyaṃ
                        vyākhyāsyāmaḥ//  
 Ca.5.8.2  iti ha smāha bhagavānātreyaḥ//  
 
 Ca.5.8.3  avākśirā vā jihmā vā yasya vā
                            viśirā bhavet/  
 janto rūpapraticchāyā nainamiccheccikitsitum//  
 
 
 Ca.5.8.4  jaṭībhūtāni pakṣmāṇi dṛṣṭiścāpi
                            &nigṛhyate/  
 yasya jantorna taṃ dhīro bheṣajenopapādayet//  
 
 
 Ca.5.8.5  yasya śūnāni vartmāni na
                            samāyānti śuṣyataḥ/  
 cakṣuṣī &copadihyete yathā pretastathaiva saḥ//  
 
 
 Ca.5.8.6  bhruvorvā yadi vā mūrdhni
                            sīmantāvartakān bahūn/  
 apūrvānakṛtān vyaktān dṛṣṭvā maraṇamādiśet//  
 
 
 Ca.5.8.7  tryahametena jīvanti
                            lakṣaṇenāturā narāḥ/  
 arogāṇāṃ punastvetat ṣaḍrātraṃ &paramucyate//  
 
 
 Ca.5.8.8  āyamyotpāṭitān keśān yo naro
                            nāvabudhyate/  
 anāturo vā rogī vā ṣaḍrātraṃ nātivartate//  
 
 
 Ca.5.8.9  yasya keśā nirabhyaṅgā
                            dṛśyante 'abhyaktasannibhāḥ/  
 uparuddhāyuṣaṃ jñātvā taṃ dhīraḥ parivarjayet//  
 
 
 Ca.5.8.10  &glāyate nāsikāvaṃśaḥ
                            pṛthutvaṃ yasya gacchati/  
 aśūnaḥ śūnasaṃkāśaḥ pratyākhyeyaḥ sa jānatā//  
 
 
 Ca.5.8.11  atyarthavivṛtā yasya yasya
                            cātyarthasaṃvṛtā/  
 jihmā vā pariśuṣkā vā nāsikā na sa jīvati//  
 
 
 Ca.5.8.12  mukhaṃ &śabdaśravāvoṣṭhau
                            śuklaśyāvātilohitau/  
 vikṛtyā yasya vā nīlau na sa rogādvimucyate//  
 
 
 Ca.5.8.13  asthiśvetā dvijā yasya
                            puṣpitāḥ paṅkasaṃvṛtāḥ/  
 vikṛtyā na sa rogaṃ taṃ vihāyārogyamaśnute//  
 
 
 Ca.5.8.14  stabdhā niścetanā gurvī
                            kaṇṭakopacitā bhṛśam/  
 śyāvā śuṣkā 'athavā śūnā pretajihvā nisarpiṇī//  
 
 
 Ca.5.8.15  dīrghamucchvasya yo hrasvaṃ
                            naro niḥśvasya tāmyati/  
 uparuddhāyuṣaṃ jñātvā taṃ dhīraḥ parivarjayet//  
 
 
 Ca.5.8.16  hastau pādau ca manye ca tālu
                            caivātidītalam/  
 bhavatyāyuḥkṣaye krūramathavā 'api bhavenmṛdu//  
 
 
 Ca.5.8.17  ghaṭṭayañjānunā jānu
                            pādāvudyamya pātayan/  
 yo 'apāsyati muhurvaktramāturo na sa jīvati//  
 
 
 Ca.5.8.18  dantaiśchindannakhāgrāṇi
                            nakhaicchindañchiroruhān/  
 kāṣṭhena bhūmiṃ vilikhanna rogāt parimucyate//  
 
 
 Ca.5.8.19  dantān khādati yo
                            jāgradasāmnā virudan hasan/  
 vijānāti na cedduḥkhaṃ na sa rogādvimucyate//  
 
 
 Ca.5.8.20  muhurhasan muhuḥ kṣveḍan
                            śayyāṃ pādena hanti yaḥ/  
 &uccaiśchidrāṇi vimṛśannāturo na sa jīvati//  
 
 
 Ca.5.8.21  yairvindati purā bhāvaiḥ
                            sametaiḥ paramāṃ ratim/  
 tairevāramamāṇasya glāsnormaraṇamādiśet//  
 
 
 Ca.5.8.22  na bibharti śiro grīvā na
                            pṛṣṭhaṃ bhāramātmanaḥ/  
 na hanū piṇḍamāsyasthamāturasya mumūrṣataḥ//  
 
 
 Ca.5.8.23  sahasā jvarasaṃtāpastṛṣṇā
                            mūrcchā balakṣayaḥ/  
 viśleṣaṇaṃ ca sandhīnāṃ mumūrṣorupajāyate//  
 
 
 Ca.5.8.24  gosargo vadanādyasya svedaḥ
                            pracyavate bhṛśam/  
 lepajvaropataptasya durlabhaṃ tasya jīvitam//  
 
 
 Ca.5.8.25  nopaiti kaṇṭhamāhāro jihvā
                            kaṇṭhamupaiti ca/  
 āyuṣyantaṃ gate jantorbalaṃ ca parihīyate//  
 
 
 Ca.5.8.26  śiro vikṣipate
                            kṛcchrānmuñcayitvā prapāṇikau/  
 lalāṭasrupratasvedo &mumūrṣuścyutabandhanaḥ//  
 
 Ca.5.8.27  tatra ślokaḥ--- 
 
 imāni liṅgāni nareṣu buddhimān vibhāvayetāvahito mumūrṣuṣu/  
 kṣaṇena bhūtvā hyupayānti kānicinnacāphalaṃ liṅgamihāsti kiñcana//  
 
 ityagniveśakṛte tantre carakapratisaṃskṛte
                        indriyasthāne 'avākṇirasīyamindriyaṃ nāmāṣṭamo 'adhyāyaḥ//8// 
 
 
                    navamo 'adhyāyaḥ/
                     Ca.5.9.1  athāto
                        &yasyaśyāvanimittīyamindriyaṃ vyākhyāsyāmaḥ//  
 Ca.5.9.2  iti ha smāha bhagavānātreyaḥ//  
 
 Ca.5.9.3  yasya śyāve paridhvaste harite
                            cāpi darśane/  
 āpanno vyādhirantāya jñeyastasya vijānatā//  
 
 
 Ca.5.9.4  niḥsaṃjñaḥ pariśuṣkāsyaḥ
                            &samṛddho vyādhibhiśca yaḥ/  
 uparuddhāyuṣaṃ jñātvā taṃ dhīraḥ parivarjayet//  
 
 
 Ca.5.9.5  &haritāśca sirā yasya
                            lomakūpāśca saṃvṛtāḥ/  
 so 'amlābhilāṣī puruṣaḥ pittānmaraṇamaśnute//  
 
 
 Ca.5.9.6  śarīrāntāśca śobhante śarīraṃ
                            copaśuṣyati/  
 balaṃ ca hīyate yasya rājayakṣmā hinasti tam//  
 
 
 Ca.5.9.7  aṃsābhitāpo hikkā ca chardanaṃ
                            śoṇitasya ca/  
 ānāhaḥ pārśvaśūlaṃ ca bhavatyantāya śoṣiṇaḥ//  
 
 
 Ca.5.9.8  vātavyādhirapasmārī kuṣṭhī
                            &śophī tathodarī/  
 gulmī ca madhumehī ca rājayakṣmī ca yo naraḥ//  
 
 
 Ca.5.9.9  acikitsyā bhavantyete
                            balamāṃsakṣaye sati/  
 anyeṣvapi vikāreṣu tān bhiṣak parivarjayet//  
 
 
 Ca.5.9.10  virecanahṛtānāho
                            yastṛṣṇānugato naraḥ/  
 viriktaḥ punarādhmāti yathā pretastathaiva saḥ//  
 
 
 Ca.5.9.11  peyaṃ pātuṃ na śaknoti
                            kaṇṭhasya ca mukhasya ca/  
 urasaśca niśuṣkatvādyo naro na sa &jīvati// 
 
 
 Ca.5.9.12  svarasya durbalībhāvaṃ hāniṃ
                            ca balavarṇayoḥ/  
 rogavṛddhimayuktyā ca dṛṣṭvā maraṇamādiśet//  
 
 
 Ca.5.9.13  ūrdhvaśvāsaṃ gatoṣmāṇaṃ
                            śūlopahatavaṅkṣaṇam/  
 śarma cānadhigacchantaṃ buddhimān parivarjayet//  
 
 
 Ca.5.9.14  apasvaraṃ bhāpamāṇaṃ prāptaṃ
                            maraṇamātmanaḥ/  
 śrotāraṃ cāpyaśabdasya dūrataḥ parivarjayet//  
 
 
 Ca.5.9.15  yaṃ naraṃ sahasā rogo
                            durbalaṃ parimuñcati/  
 saṃśayaprāptamātreyo jīvitaṃ tasya manyate//  
 
 
 Ca.5.9.16  atha cejjñātayastasya yāceran
                            praṇipātataḥ/  
 rasenādyāditi brūyānnāsmai dadyādviśodhanam//  
 
 
 Ca.5.9.17  māsena cenna dṛśyeta
                            viśeṣastasya śobhanaḥ/  
 rasaiścānyaibahuvidhairdurlabhaṃ tasya jīvitam//  
 
 
 Ca.5.9.18  niṣṭhyūtaṃ ca purīṣaṃ ca
                            retaścāmbhasi majjati/  
 yasya tasyāyuṣaḥ prāptamantamāhurmanīṣiṇaḥ//  
 
 
 Ca.5.9.19  niṣṭyūte yasya dṛśyante varṇā
                            bahuvidhāḥ pṛthak/  
 tacca sīdatyapaḥ prāpya na sa &jīvitumarhati//  
 
 
 Ca.5.9.20  pittamūṣmānugaṃ yasya śaṅgau
                            prāpya &vimūrcchati/  
 sa rogaḥ śaṅkhako nāmnā trirātrāddhanti jīvitam//  
 
 
 Ca.5.9.21  saphenaṃ rudhiraṃ yasya
                            muhurāsyāt prasicyate/  
 śūlaiśca tudyate kukṣiḥ pratyākhyeyastathāvidhaḥ//  
 
 
 Ca.5.9.22  balamāṃsakṣayastīvro
                            rogavṛddhirarocakaḥ/  
 yasyāturasya lakṣyante trīn pakṣānna sa jīvati//  
 
 Ca.5.9.23  tatra ślokau--- 
 
 vijñānāni manuṣyāṇāṃ maraṇe pratyupasthite/  
 bhavantyetāni saṃpaśyedanyānyevaṃvidhāni ca//  
 
 
 Ca.5.9.24  tāni sarvāṇi lakṣyante na tu
                            sarvāṇi mānavam/  
 viśanti vinaśiṣyantaṃ tasmādbodhyāni sarvataḥ//  
 
 ityagniveśakṛte tantre carakapratisaṃskṛte indriyasthāne
                        yasyaśyāvanimittīyamindriyaṃ nāma navamo 'adhyāyaḥ//9// 
 
 
                    daśamo 'adhyāyaḥ/
                     Ca.5.10.1  athātaḥ sadyomaraṇīyamindriyaṃ
                        vyākhyāsyāmaḥ//  
 Ca.5.10.2  iti ha smāha bhagavānātreyaḥ//  
 
 Ca.5.10.3  sadyastitikṣataḥ
                            prāṇāṃ(anunāsika)llakṣaṇāni pṛthak pṛthak/  
 agniveśa! pravakṣyāmi saṃspṛṣṭo yairna jīvati//  
 
 
 Ca.5.10.4  vātāṣṭhīlā susaṃvṛddhā
                            tiṣṭhantī dāruṇā hṛdi/  
 tṛṣṇayā 'abhiparītasya sadyo muṣṇāti jīvitam//  
 
 
 Ca.5.10.5  piṇḍike śithilīkṛtya
                            jihmīkṛtya ca nāsikām/  
 vāyuḥ śarīre vicaran sadyo muṣṇāti jīvitam//  
 
 
 Ca.5.10.6  bhruvau yasya cyute
                            sthānādantardāhaśca dāruṇaḥ/  
 tasya hikkākaro rogaḥ sadyo muṣṇāti jīvitam//  
 
 
 Ca.5.10.7  kṣīṇaśoṇitamāṃsasya
                            vāyurūrdhvagatiścaran/  
 ubhe manye same yasya sadyo muṣṇāti jīvitam//  
 
 
 Ca.5.10.8  &antareṇa gudaṃ gacchan
                            nābhiṃ ca sahasā 'anilaḥ/  
 kṛśasya vaṃkṣaṇau gṛhṇan sadyo muṣṇāti jīvitam//  
 
 
 Ca.5.10.9  vitatya parśukāgrāṇi
                            gṛhītvoraśca mārutaḥ/  
 stimitasyāyatākṣasya sadyo muṣṇāti jīvitam//  
 
 
 Ca.5.10.10  hṛdayaṃ ca gudaṃ cobhe
                            &gṛhītvā māruto balī/  
 durbalasya viśeṣeṇa sadyo muṣṇāti jīvitam//  
 
 
 Ca.5.10.11  vaṃkṣaṇaṃ ca gudaṃ cobhe
                            gṛhītvā māruto balī/  
 śvāsaṃ saṃjanayañjantoḥ sadyo muṣṇāti jīvitam//  
 
 
 Ca.5.10.12  nābhiṃ mūtraṃ
                            &bastiśīrṣaṃ purīṣaṃ cāpi mārutaḥ/  
 &pracchinnaṃ janayañchūlaṃ sadyo muṣṇāti jīvitam//  
 
 
 Ca.5.10.13  bhidyete vaṃkṣaṇau yasya
                            vātaśūlaiḥ samantataḥ/  
 bhinnaṃ purīṣaṃ tṛṣṇā ca sadyaḥ prāṇāñjahāti saḥ//  
 
 
 Ca.5.10.14  āplutaṃ māruteneha śarīraṃ
                            yasya kevalam/  
 bhinnaṃ purīṣaṃ tṛṣṇā ca sadyo jahyāt sa jīvitam//  
 
 
 Ca.5.10.15  śarīraṃ śophitaṃ yasya
                            vātāśophena dehinaḥ/  
 bhinnaṃ purīṣaṃ tṛṣṇā ca sadyo jahyāt sa jīvitam//  
 
 
 Ca.5.10.16  āmāśayasamutthānā yasya
                            syāt parikartikā/  
 bhinnaṃ purīṣaṃ tṛṣṇā ca sadyaḥ prāṇāñjahāti saḥ//  
 
 
 Ca.5.10.17  pakvāśayasamutthānā yasya
                            syāt parikartikā/  
 tṛṣṇā gudagrahaścograḥ sadyo jahyāt sa jīvitam//  
 
 
 Ca.5.10.18  &pakvāśayamadhiṣṭhāyaṃ
                            hatvā saṃjñāṃ ca mārutaḥ/  
 kaṇṭhe ghurghurakaṃ kṛtvā sadyo harati jīvitam//  
 
 
 Ca.5.10.19  dantāḥ kardamadigdhābhā
                            mukhaṃ cūrṇakasannibham/  
 siprāyante ca gātrāṇi liṅgaṃ sadyo mariṣyataḥ//  
 
 
 Ca.5.10.20
                             tṛṣṇāśvāsaśirorogamohadairbalyakūjanaiḥ/  
 spṛṣṭaḥ prāṇāñjahātyāśu śakṛdbhedena cāturaḥ//  
 
 Ca.5.10.21  tatra ślokaḥ--- 
 
 etāni khalu liṅgāni yaḥ samyagavabudhyate/  
 sa jīvitaṃ ca martyānāṃ maraṇaṃ cāvabudhyate//  
 
 ityagniveśakṛte tantre carakapratisaṃskṛte indriyasthāne
                        sadyomaraṇīyamindriyaṃ nāma daśamo 'adhyāyaḥ//10// 
 
 
                    ekādaśo 'adhyāyaḥ/
                     Ca.5.11.1  athāto 'aṇujyotīyamindriyaṃ
                        vyākhyāsyāmaḥ//  
 Ca.5.11.2  iti ha smāha bhagavānātreyaḥ//  
 
 Ca.5.11.3  aṇujyotiranekāgro duśchāyo
                            durmanāḥ sadā/  
 ratiṃ na labhate &yāti paralokaṃ samāntaram//  
 
 
 Ca.5.11.4  baliṃ balibhṛto yasya
                            praṇītaṃ nopabhuñjate/  
 lokāntaragataḥ piṇḍaṃ bhuṅkte saṃvatsareṇa saḥ//  
 
 
 Ca.5.11.5  saptarṣīṇāṃ samīpasthāṃ yo na
                            paśyatyarundhatīm/  
 saṃvatsarānte jantuḥ sa saṃpaśyati mahattamaḥ//  
 
 
 Ca.5.11.6  vikṛtyā vinimittaṃ yaḥ
                            śobhāmupacayaṃ dhanam/  
 prāpnotyato vā vibhraṃśaṃ samāntaṃ tasya jīvitam//  
 
 
 Ca.5.11.7  bhaktiḥ śīlaṃ smṛtistyāgo
                            buddhirbalamahetukam/  
 ṣaḍetāni nivartante ṣaḍbhirmāsairmariṣyataḥ//  
 
 
 Ca.5.11.8  dhamanīnāmapūrvāṇāṃ
                            jālamatyarthaśobhanam/  
 lalāṭe dṛśyate yasya ṣaṇmāsānna sa jīvati//  
 
 
 Ca.5.11.9
                             lekhābhiścandravakrābhirlalāṭamupacīyate/  
 yasya tasyāyuṣaḥ ṣaḍbhirmāsairantaṃ samādiśet//  
 
 
 Ca.5.11.10  śarīrakampaḥ saṃmoho
                            gatirvacanameva ca/  
 mattasyevopalabhyante yasya māsaṃ na jīvati//  
 
 
 Ca.5.11.11  retomūtrapurīṣāṇi yasya
                            majjanti cāmbhasi/  
 sa māsāt svajanadveṣṭā mṛtyuvāriṇi majjati//  
 
 
 Ca.5.11.12  hastapādaṃ mukhaṃ cobhe
                            viśeṣādyasya śuṣyataḥ/  
 śūyete vā vinā dehāt sa ca &māsaṃ na jīvati//  
 
 
 Ca.5.11.13  lalāṭe mūrdhni bastau vā
                            nīlā yasya prakāśate/  
 rājī bālendukuṭilā na sa jīvitumarhati//  
 
 
 Ca.5.11.14  pravālaguṭikābhāsā yasya
                            gātre masūrikāḥ/  
 utpadyāśu &vinaśyanti na cirāt sa vinaśyati//  
 
 
 Ca.5.11.15  grīvāvamardo
                            balavāñjihvāśvayathureva ca/  
 bradhnāsyagalapākaśca yasya pakvaṃ tamādiśet//  
 
 
 Ca.5.11.16
                             saṃbhramo 'atipralāpo 'atibhedo+&asthnāmatidāruṇaḥ/  
 kālapāśaparītasya trayametat pravartate//  
 
 
 Ca.5.11.17  pramuhya luñcayet keśān
                            &parigṛhṇātyatīva ca/  
 naraḥ &svasthavadāhāramabalaḥ kālacoditaḥ//  
 
 
 Ca.5.11.18  samīpe cakṣuṣoḥ kṛtvā
                            mṛgayetāṅgulīkaram/  
 smayate 'api ca kālāndha &ūrdhvagānimiṣekṣaṇaḥ//  
 
 
 Ca.5.11.19  śayanādāsanādaṅgāt kāṣṭhāt
                            kuḍyādathāpi vā/  
 asanmṛgayate kiñcit sa muhyan kālacoditaḥ//  
 
 
 Ca.5.11.20  ahāsyahāsī saṃmuhyan
                            &praleḍhi daśanacchadau/  
 śītapādakarocchvāso yo naro na sa jīvati//  
 
 
 Ca.5.11.21  āhvayaṃstaṃ samīpasthaṃ
                            svajanaṃ janameva vā/  
 mahāmohāvṛtamanāḥ paśyannapi na paśyati//  
 
 
 Ca.5.11.22  ayogamatiyogaṃ vā śarīre
                            matimān bhiṣak/  
 khādīnāṃ yugapaddṛṣṭvā bheṣajaṃ nāvacārayet//  
 
 
 Ca.5.11.23  atipravṛddhyā rogāṇāṃ
                            manasaśca balakṣayāt/  
 vāsamutsṛjati kṣipraṃ śarīrī dehasaṃjñakam//  
 
 
 Ca.5.11.24  varṇasvarāvannibalaṃ
                            vāgindriyamanobalam/  
 hīyate 'asukṣaye nidrā nityā bhavati vā na vā//  
 
 
 Ca.5.11.25
                             bhiṣagbheṣajapānānnagurumitradviṣaśca ye/  
 vaśagāḥ sarva evaite boddhavyāḥ samavartinaḥ//  
 
 
 Ca.5.11.26  eteṣu rogaḥ kramate
                            bheṣajaṃ pratihanyate/  
 naiṣāmannāni bhuñjīta na codakamapi spṛśet//  
 
 
 Ca.5.11.27  pādāḥ sametāścatvāraḥ
                            saṃpannāḥ sādhakairguṇaiḥ/  
 vyarthā gatāyuṣo dravyaṃ vinā nāsti guṇodayaḥ//  
 
 
 Ca.5.11.28  parīkṣyamāyurbhiṣajā
                            nīrujasyāturasya ca/  
 āyurjñānaphalaṃ kṛtsnamāyurjñe hyanuvartate//  
 
 Ca.5.11.29  tatra ślokaḥ--- 
 
 kriyāpathamatikrāntāḥ kevalaṃ dehamāplutāḥ/  
 cihnaṃ kurvanti yaddoṣāstadariṣṭaṃ nirucyate//  
 
 ityagniveśakṛte tantre carakapratisaṃskṛte
                        indriyasthāne 'aṇujyotīyamindriyaṃ nāmaikādaśo 'adhyāyaḥ//11// 
 
 
                    dvādaśo 'adhyāyaḥ/
                     Ca.5.12.1  athāto gomayacūrṇīyamindriyaṃ
                        vyākhyāsyāmaḥ//  
 Ca.5.12.2  iti ha smāha bhagavānātreyaḥ//  
 
 Ca.5.12.3  yasya gomayacūrṇābhaṃ cūrṇaṃ
                            mūrdhani jāyate/  
 sasnehaṃ bhraśyate caiva māsāntaṃ tasya jīvitam//  
 
 
 Ca.5.12.4  &nikaṣanniva yaḥ pādau
                            cyutāṃsaḥ paridhāvati/  
 vikṛtyā na sa loke 'asmiṃściraṃ vasati mānavaḥ//  
 
 
 Ca.5.12.5  yasya snātānuliptasya pūrvaṃ
                            śuṣyatyuro bhṛśam/  
 ārdreṣu sarvagātreṣu so 'ardhamāsaṃ na jīvati//  
 
 
 Ca.5.12.6  yamuddiśyāturaṃ vaidyaḥ
                            &saṃvartayitumauṣadham/  
 yatamāno na śaknoti durlabhaṃ tasya jīvitam//  
 
 
 Ca.5.12.7  vijñātaṃ bahuśaḥ siddhaṃ
                            vidhivaccāvacāritam/  
 na sidhyatyauṣadhaṃ yasya nāsti tasya cikitsitam//  
 
 
 Ca.5.12.8  &āhāramupayuñjāno bhiṣajā
                            sūpakalpitam/  
 yaḥ phalaṃ tasya nāpnoti durlabhaṃ tasya jīvitam//  
 
 
 Ca.5.12.9  dūtādhikāre vakṣyāmo
                            lakṣaṇāni mumūrṣatām/  
 yāni dṛṣṭvā bhiṣak prājñaḥ pratyākhyāyādasaṃyamam//  
 
 
 Ca.5.12.10  muktakeśo 'athavā nagne
                            rudatyaprayate 'athavā/  
 bhiṣagabhyāgataṃ dṛṣṭvā dūtaṃ maraṇamādiśet//  
 
 
 Ca.5.12.11  supte bhiṣaji ye
                            dūtāśchindatyapi ca bhindati/  
 āgacchanti bhiṣak teṣāṃ na bhartāramanuvrajet//  
 
 
 Ca.5.12.12  juhvatyagniṃ tathā piṇḍān
                            pitṛbhyo nirvapatyapi/  
 vaidye dūtā ya āyānti te ghnanti prajighāṃsavaḥ//  
 
 
 Ca.5.12.13  kathayatyapraśastāni
                            cintayatyathavā punaḥ/  
 vaidye dūtā manuṣyāṇāmāgacchanti mumūrṣatām//  
 
 
 Ca.5.12.14  mṛtadagdhavinaṣṭāni bhajati
                            vyāharatyapi/  
 apraśastāni cānyāni vaidye dūtā mumūrṣatām//  
 
 
 Ca.5.12.15  vikārasāmānyaguṇe deśe
                            kāle 'athavā bhiṣak/  
 dūtamabhyāgataṃ dṛṣṭvā nāturaṃ tamupācaret//  
 
 
 Ca.5.12.16
                             dīnabhītadrutatrastamalināmasatīṃ striyam/  
 trīn vyākṛtīṃśca ṣaṇḍāṃśca dūtān vidyānmumūrṣatām//  
 
 
 Ca.5.12.17  aṅgavyasaninaṃ dūtaṃ
                            liṅginaṃ vyādhitaṃ tathā/  
 saṃprekṣya cograkarmāṇaṃ na vaidyo gantumarhati//  
 
 
 Ca.5.12.18  āturārthamanuprāptaṃ
                            kharoṣṭrarathavāhanam/  
 dūtaṃ dṛdṣṭvā bhiṣagvidyādāturasya parābhavam//  
 
 
 Ca.5.12.19
                             palālabusamāṃsāsthikeśalomanakhadvijān/  
 mārjanīṃ musalaṃ śūrpamupānaccarma &vicyutam//  
 
 
 Ca.5.12.20  tṛṇakāṣṭhatuṣāṅgāraṃ
                            spṛśanto loṣṭamaśma ca/  
 tatpūrvadarśane dūtā vyāharanti mumūrṣatām//  
 
 
 Ca.5.12.21  yasmiṃśca dūte bruvati
                            vākyamāturasaṃśrayam/  
 paśyennimittamaśubhaṃ taṃ ca nānuvrajedbhiṣak//  
 
 
 Ca.5.12.22  tathā vyasaninaṃ pretaṃ
                            pretālaṅkārameva vā/  
 bhinnaṃ dagdhaṃ vinaṣṭaṃ vā tadvādīni vacāṃsi vā//  
 
 
 Ca.5.12.23  raso vā kaṭukastīvro gandho
                            vā kauṇapo mahān/  
 sparśo vā vipulaḥ krūro yadvā 'anyadaśubhaṃ bhavet//  
 
 
 Ca.5.12.24  tatpūrvamabhito vākyaṃ
                            vākyakāle 'athavā punaḥ/  
 dūtānāṃ vyāhṛtaṃ śrutvā dhīro maraṇamādiśet//  
 
 
 Ca.5.12.25  iti dūtādhikāro 'ayamuktaḥ
                            kṛtsno mumūrṣatām/  
 pathyāturakulānāṃ ca vakṣyāmyautpātikaṃ punaḥ//  
 
 
 Ca.5.12.26  avakṣutamathotkruṣṭaṃ
                            skhalanaṃ patanaṃ tathā/  
 ākrośaḥ saṃprahāro vā pratiṣedho vigarhaṇam//  
 
 
 Ca.5.12.27
                             vastroṣṇīṣottarāsaṅgaśchatropānadyugāśrayam/  
 vyasanaṃ darśanaṃ cāpi mṛtavyasanināṃ tathā//  
 
 
 Ca.5.12.28  caityadhvajapatākānāṃ
                            pūrṇānāṃ patanāni ca/  
 hatāniṣṭapravādāśca dūṣaṇaṃ bhasmapāṃśubhiḥ//  
 
 
 Ca.5.12.29  pathacchedo biḍālena śunā
                            sarpeṇa vā punaḥ/  
 mṛgādvijānāṃ krūrāṇāṃ giro dīptāṃ diśaṃ prati//  
 
 
 Ca.5.12.30  śayanāsanayānānāmuttānānāṃ
                            ca darśanam/  
 ityetānyapraśastāni sarvāṇyāhurmanīṣiṇaḥ//  
 
 
 Ca.5.12.31  etāni pathi vaidyena
                            paśyatā++āturaveśmani/  
 śṛṇvatā ca na gantavyaṃ tadāgāraṃ vipaścitā//  
 
 
 Ca.5.12.32  ityautpātikamākhyātaṃ pathi
                            vaidyavigarhitam/  
 imāmapi ca budhyeta gṛhāvasthāṃ mumūrṣatām//  
 
 
 Ca.5.12.33  praveśe
                            pūrṇakumbhāgnimṛdvījaphalasarpiṣām/  
 vṛṣabrāhmaṇaratnānnadevatānāṃ ca nirgatim//  
 
 
 Ca.5.12.34  agnipūrṇāni pātrāṇi
                            bhinnāni viśikhāni ca/  
 bhiṣaṅ mumūrṣatāṃ veśma praviśanneva paśyati//  
 
 
 Ca.5.12.35  chinnabhinnāni dagdhāni
                            bhagnāni mṛditāni ca/  
 durbalāni ca sevante mumūrṣorvaiśmikā janāḥ//  
 
 
 Ca.5.12.36  śayanaṃ vasanaṃ yānaṃ
                            gamanaṃ bhojanaṃ rutam/  
 śrūyate 'amaṅgalaṃ yasya nāsti tasya cikitsitam//  
 
 
 Ca.5.12.37  śayanaṃ vasanaṃ yānamanyaṃ
                            vā 'api paricchadam/  
 pretavadyasya kurvanti suhṛdaḥ preta eva saḥ//  
 
 
 Ca.5.12.38  annaṃ vyāpadyate 'atyarthaṃ
                            jyotiścaivopaśāmyati/  
 nivāte sendhanaṃ yasya tasya nāsti cikitsitam//  
 
 
 Ca.5.12.39  āturasya gṛhe yasya
                            bhidyante vā patanti vā/  
 atimātramamatrāṇi durlabhaṃ tasya jīvitam//  
 
 
 Ca.5.12.40  bhavanti cātra---
                            yaddvādaśabhiradhyāyairvyāsataḥ parikīrtitam/  
 mumūrṣatāṃ manuṣyāṇāṃ lakṣaṇaṃ jīvitāntakṛt//  
 
 
 Ca.5.12.41  tat samāsena vakṣyāmaḥ
                            paryāyāntaramāśritam/  
 paryāyavacanaṃ hyarthavijñānāyopapadyate//  
 
 
 Ca.5.12.42  atyarthaṃ punareṛveyaṃ
                            vivakṣā no vidhīyate/  
 tasminnevādhikaraṇe yat pūrvamabhiśabditam//  
 
 
 Ca.5.12.43  vasatāṃ caramaṃ kālaṃ
                            śarīreṣu śarīriṇām/  
 abhyugrāṇāṃ vināśāya dehebhyaḥ pravivatsatām//  
 
 
 Ca.5.12.44  iṣṭāṃstitikṣatāṃ prāṇān
                            kāntaṃ vāsaṃ jihāsatām/  
 tantrayantreṣu bhinneṣu tamo 'antyaṃ pravivikṣatām//  
 
 
 Ca.5.12.45  vināśāyeha rūpāṇi
                            yānyavasthāntarāṇi ca/  
 bhavanti tāni vakṣyāmi yathoddeśaṃ yathāgamam//  
 
 
 Ca.5.12.46  prāṇāḥ &samupatapyante
                            nijñānamuparudhyate/  
 vamanti balamaṅgāni ceṣṭā vyuparamanti ca//  
 
 
 Ca.5.12.47  indriyāṇi vinaśyanti
                            khilībhavati &cetanā/  
 autsukyaṃ bhajate sattvaṃ ceto bhīrāviśatyapi//  
 
 
 Ca.5.12.48  smṛtistyajati medhā ca
                            hrīśriyau cāpasarpataḥ/  
 upaplavante pāpmāna &ojastejaśca naśyati//  
 
 
 Ca.5.12.49  śīlaṃ vyāvartate 'atyarthaṃ
                            bhaktiśca parivartate/  
 vikriyante praticchāyāśchāyāśca vikṛtiṃ prati//  
 
 
 Ca.5.12.50  śukraṃ pracyavate
                            sthānādunmārgaṃ bhajate 'anilaḥ/  
 kṣayaṃ māṃsāni gacchanti gacchatyasṛgapi kṣayam//  
 
 
 Ca.5.12.51  ūṣmāṇaḥ pralayaṃ yānti
                            viśleṣaṃ yānti sandhayaḥ/  
 gandhā vikṛtimāyānti bhedaṃ varṇasvarau tathā//  
 
 
 Ca.5.12.52  vaivarṇyaṃ bhajate kāyaḥ
                            kāyacchidraṃ viśuṣyati/  
 dhūmaḥ saṃjāyate mūrdhnī dāruṇākhyaśca cūrṇakaḥ//  
 
 
 Ca.5.12.53  satataspandanā deśāḥ śarīre
                            ye 'abhilakṣitāḥ/  
 te stambhānugatāḥ sarve na calanti kathaṃcana//  
 
 
 Ca.5.12.54  guṇāḥ śarīradeśānāṃ
                            śītoṣṇamṛdudāruṇāḥ/  
 niparyāsena vartante sthāneṣvanyeṣu tadvidhāḥ//  
 
 
 Ca.5.12.55  nakheṣu jāyate puṣpaṃ paṅko
                            danteṣu jāyate/  
 jaṭāḥ pakṣmasu jāyante sīmantāścāpi mūrdhani//  
 
 
 Ca.5.12.56  bheṣajāni na saṃvṛttiṃ
                            prāpnuvanti yathāruci/  
 yāni cāpyupapadyante teṣāṃ &vīryaṃ na sidhyati//  
 
 
 Ca.5.12.57  nānāprakṛtayaḥ krūrā vikārā
                            vividhauṣadhāḥ/  
 kṣipraṃ samabhivartante pratihatya balaujasī//  
 
 
 Ca.5.12.58  śabdaḥ sparśo raso rūpaṃ
                            gandhaśceṣṭā &vicintitam/  
 utpadyante 'aśubhānyeva pratikarmapravṛttiṣu//  
 
 
 Ca.5.12.59  dṛśyante dāruṇāḥ svapnā
                            daurātmyamupajāyate/  
 preṣyāḥ pratīpatāṃ yānti pretākṛtirudīryate//  
 
 
 Ca.5.12.60  prakṛtirhīyate 'atyarthaṃ
                            vikṛtiścābhivardhate/  
 kṛtsnamautpātikaṃ ghoramari(ni)ṣṭamupalakṣyate//  
 
 
 Ca.5.12.61  ityetāni manuṣyāṇāṃ
                            bhavanti vinaśiṣyatām/  
 lakṣaṇāni yathoddeśaṃ yānyuktāni yathāgamam//  
 
 
 Ca.5.12.62  maraṇāyeha rūpāṇi
                            paśyatā 'api bhiṣagvidā/  
 apṛṣṭena na vaktavyaṃ maraṇaṃ pratyupasthitam//  
 
 
 Ca.5.12.63  pṛṣṭenāpi na vaktavyaṃ
                            tatra yatropaghātakam/  
 āturasya bhavedduḥkhamathavā 'anyasya kasyacit//  
 
 
 Ca.5.12.64  abruvanmaraṇaṃ tasya
                            nainamiccheccikitsitum/  
 yasya paśyedvināśāya liṅgāni kuśalo bhiṣak//  
 
 
 Ca.5.12.65  liṅgebhyo maraṇākhyebhyo
                            viparītāni paśyatā/  
 liṅgānyārogyamāgantu vaktavyaṃ bhiṣajā dhruvam//  
 
 
 Ca.5.12.66  dūtairautpātikairbhāvaiḥ
                            pathyāturakulāśrayaiḥ/  
 āturācāraśīleṣṭadravyasaṃpattilakṣaṇaiḥ//  
 
 
 Ca.5.12.67  svācāraṃ hṛṣṭamavyaṅgaṃ
                            yaśasyaṃ śuklavāsasam/  
 amuṇḍamajaṭaṃ dūtaṃ jātiveśakriyāsamam//  
 
 
 Ca.5.12.68
                             anuṣṭrakharayānasthamasandhyāsvagraheṣu ca/  
 adāruṇeṣu nakṣatreṣvanugreṣu &dhruveṣu ca//  
 
 
 Ca.5.12.69  vinā caturthīṃ navamīṃ vinā
                            riktāṃ caturdaśīm/  
 madhyāhnamardharātraṃ ca bhūkampaṃ rāhudarśanam//  
 
 
 Ca.5.12.70  vinā deśamaśastaṃ
                            cāśastautpātikalakṣaṇam/  
 dūtaṃ praśastamavyagraṃ nirdiśedāgataṃ bhiṣak//  
 
 
 Ca.5.12.71  dadhyakṣatadvijātīnāṃ
                            vṛṣabhāṇāṃ nṛpasya ca//  
 
 
 Ca.5.12.72  ratnānāṃ pūrṇakumbhānāṃ
                            sitasya turagasya ca/  
 suradhvajapatākānāṃ phalānāṃ &yāvakasya ca//  
 
 
 Ca.5.12.73  kanyāpuṃvardhamānānāṃ
                            baddhasyaikapaśostasthā/  
 pṛthivyā uddhṛtāyāśca vahneḥ prajvalitasya ca//  
 
 
 Ca.5.12.74  modakānāṃ sumanasāṃ
                            śuklānāṃ candanasya ca/  
 manojñasyānnapānasya pūrṇasya śakaṭasya ca//  
 
 
 Ca.5.12.75  nṛbhirdhenvāḥ savatsāyā
                            vaḍavāyāḥ striyāstathā/  
 jīvañjīvakasiddhārthasārasapriyavādinām//  
 
 
 Ca.5.12.76  haṃsānāṃ śatapatrāṇāṃ
                            cāṣāṇāṃ śikhināṃ tathā/  
 matsyājadvijaśaṅkhānāṃ &priyaṅgūnāṃ ghṛtasya ca//  
 
 
 Ca.5.12.77
                             rucakādarśasiddhārtharocanānāṃ ca darśanam/  
 gandhaḥ surabhirvarṇaśca suśuklo madhuro rasaḥ//  
 
 
 Ca.5.12.78  mṛgapakṣimanuṣyāṇāṃ
                            praśastāśca giraḥ śubhāḥ/  
 chatradhvajapatākānāmutkṣepaṇamabhiṣṭutiḥ//  
 
 
 Ca.5.12.79  bherīmṛdaṅgaśaṅkhānāṃ
                            śabdāḥ puṇyāhanisvanāḥ/  
 vedādhyayanaśabdāśca sukho vāyuḥ pradakṣiṇaḥ//  
 
 
 Ca.5.12.80  pathi veśmapraveśe tu
                            vidyādārogyalakṣaṇam/  
 maṅgalācārasaṃpannaḥ sāruto vaiśmiko janaḥ//  
 
 
 Ca.5.12.81  śraddadhāno 'anukūlaśca
                            prabhūtadravyasaṃgrahaḥ/  
 dhanaiśvaryasukhāvāptiriṣṭalābhaḥ sukhena ca//  
 
 
 Ca.5.12.82  dravyāṇāṃ tatra yogyānāṃ
                            yojanā siddhireva ca/  
 gṛhaprāsādaśailānāṃ nāgānāmṛṣabhasya ca//  
 
 
 Ca.5.12.83  hayānāṃ puruṣāṇāṃ ca svapne
                            samadhirohaṇam/  
 somārkāgnidvijātīnāṃ gavāṃ nṝṇāṃ payāsvinām//  
 
 
 Ca.5.12.84  arṇavānāṃ prataraṇaṃ
                            vṛddhiḥ saṃbādhaniḥsṛtiḥ/  
 svapne devaiḥ sapitṛbhiḥ prasannaiścābhibhāṣaṇam//  
 
 
 Ca.5.12.85  darśanaṃ śuklavastrāṇāṃ
                            hradasya vimalasya ca/  
 māṃsamatsyaviṣāmedhyacchatrādarśaparigrahaḥ//  
 
 
 Ca.5.12.86  svapne sumanasāṃ caiva
                            śuklānāṃ darśanaṃ śubham/  
 aśvagorathayānaṃ ca yānaṃ pūrvottareṇa ca/  
 rodanaṃ patitotthānaṃ dviṣatāṃ cāvamardanam//  
 
 
 Ca.5.12.87  sattvalakṣaṇasaṃyogo
                            bhaktirvaidyadvijātiṣu/  
 sādhyatvaṃ na ca nirvedastadārogyasya lakṣaṇaṃ//  
 
 
 Ca.5.12.88  ārogyādbalamāyuśca sukhaṃ
                            ca labhate mahat/  
 iṣṭāṃścāpyaparān bhāvān puruṣaḥ śubhalakṣaṇaḥ//  
 
 tatra ślokau ---  
 
 Ca.5.12.89  uktaṃ gomayacūrṇīye
                            maraṇārogyalakṣaṇam/  
 dūtasvapnāturotpātayuktisiddhivyapāśrayam//  
 
 
 Ca.5.12.90  itīdamuktaṃ prakṛtaṃ
                            yathātathaṃ tadanvavekṣyaṃ satataṃ bhiṣagvidā/  
 tathā hi siddhiṃ ca yaśaśca śāśvataṃ sa siddhakarmā labhate dhanāni ca//
                         
 
 ityagniveśakṛte tantre carakapratisaṃskṛte indriyasthāne
                        gomayacūrṇīyamindriyaṃ nāma dvādaśo 'adhyāyaḥ//12// 
 
 indriyasthānaṃ saṃpūrṇaṃ/carakasaṃhitā 
 
 
                cikitsāsthānam/
                 
                    prathamo 'adhyāyaḥ/
                     
 Ca.6.1.1.1  rasāyanādhyāye prathamaḥ
                            pādaḥ/  
 athāto 'abhayāmalakīyaṃ rasāyanapādaṃ vyākhyāsyāmaḥ//  
 Ca.6.1.1.2  iti ha smāha
                            bhagavānātreyaḥ//  
 
 Ca.6.1.1.3  cikitsitaṃ vyādhiharaṃ
                                pathyaṃ sādhanamauṣadham/  
 prāyaścittaṃ praśamanaṃ prakṛtisthāpanaṃ hitam//  
 
 
 Ca.6.1.1.4
                                 vidyādbheṣajanāmāni,bheṣajaṃ dvividhaṃ ca tat/  
 svasthasyorjaskaraṃ kiñcit kiñcidārtasya roganut//  
 
 
 Ca.6.1.1.5  abheṣajaṃ ca dvividhaṃ
                                bādhanaṃ sānubādhanam/  
 svasthasyorjaskaraṃ yattu tadvṛṣyaṃ tadrasāyanam//  
 
 
 Ca.6.1.1.6  prāyaḥ,prāyeṇa rogāṇāṃ
                                dvitīyaṃ praśame matam/  
 prāyaḥśabdo viśeṣārtho hyubhayaṃ hyubhayārthakṛt//  
 
 
 Ca.6.1.1.7  dīrghamāyuḥ smṛtiṃ
                                medhāmārogyaṃ taruṇaṃ vayaḥ/  
 prabhāvarṇasvaraudāryaṃ dehendriyabalaṃ param//  
 
 
 Ca.6.1.1.8  vāksiddhiṃ
                                &praṇatiṃ kāntiṃ labhate nā rasāyanāt/  
 &'vṛṣatāṃ` iti pā-. lābhopāyo hi śastānāṃ rasādīnāṃ rasāyanam//
                             
 
 
 Ca.6.1.1.9  apatyasaṃtānakaraṃ yat
                                sadyaḥ saṃpraharṣaṇam/  
 vājīvātibalo yena yātyapratihataḥ striyaḥ//  
 
 
 Ca.6.1.1.10  bhavatyatipriyaḥ
                                strīṇāṃ yena yenopacīyate/  
 jīryato 'apyakṣayaṃ śukraṃ phalavadyena dṛśyate//  
 
 
 Ca.6.1.1.11  prabhūtaśākhaḥ
                                śākhīva yena caityo yathā mahān/  
 &bhavatyarcyo bahumataḥ prajānāṃ subahuprajaḥ//  
 &`bhavatyardhyo bahumataḥ' iti,&`bhavaty asau bahumataḥ' iti
                                ca pā-.  
 Ca.6.1.1.12  saṃtānamūlaṃ yeneha
                                pretya cānantyamaśnute/  
 yaśaḥ śriyaṃ balaṃ puṣṭiṃ vājīkaraṇameva tat//  
 
 
 Ca.6.1.1.13  svasthasyorjaskaraṃ
                                tvetaddvividhaṃ proktamauṣadham/  
 yadvyādhinirghātakaraṃ vakṣyate taccikitsite//  
 
 
 Ca.6.1.1.14  cikitsitārtha etāvān
                                vikārāṇāṃ yadauṣadham/  
 rasāyanavidhiścāgre vājīkaraṇameva ca//  
 
 
 Ca.6.1.1.15  abheṣajamiti jñeyaṃ
                                viparītaṃ yadauṣadhāt/  
 tadasevyaṃ viṣevyaṃ tu pravakṣyāmi yadauṣadham//  
 
 
 Ca.6.1.1.16  rasāyanānāṃ dvividhaṃ
                                prayogamṛṣayo viduḥ/  
 kuṭīprāveśikaṃ caiva vātātapikameva ca//  
 
 
 Ca.6.1.1.17  kuṭīprāveśikasyādau
                                vidhiḥ samupadekṣyate/  
 nṛpavaidyadvijātīnāṃ sādhūnāṃ puṇyakarmaṇām//  
 
 
 Ca.6.1.1.18  nivāse nirbhaye śaste
                                prāpyopakaraṇe pure/  
 diśi pūrvottarasyāṃ ca subhūmau kārayet kuṭīm//  
 
 
 Ca.6.1.1.19
                                 vistārotsedhasaṃpannāṃ trigarbhāṃ sūkṣmalocanām/  
 ghanabhittimṛtusukhāṃ suspaṣṭāṃ manasaḥ priyām//  
 
 
 Ca.6.1.1.20
                                 śabdādīnāmaśastānāmagamyāṃ strīvivarjitām/  
 iṣṭopakaraṇopetāṃ &sajjavaudyauṣadhadvijām//  
 &`sakta-' iti pā-.  
 Ca.6.1.1.21  athodagayane śukle
                                tithinakṣatrapūjite/  
 muhūrtakaraṇopete praśaste kṛtavāpanaḥ//  
 
 
 Ca.6.1.1.22  dhṛtismṛtibalaṃ kṛtvā
                                śraddadhānaḥ samāhitaḥ/  
 vidhūya mānasān doṣān maitrīṃ bhūteṣu cintayan//  
 
 
 Ca.6.1.1.23  devatāḥ
                                pūjayitvā 'agre dvijātīṃśca pradakṣiṇam/  
 devagobrāhmaṇān kṛtvā tatastāṃ praviśet kuṭīm//  
 
 
 Ca.6.1.1.24  tasyāṃ saṃśodhanaiḥ
                                śuddhaḥ sukhī jātabalaḥ punaḥ/  
 rasāyanaṃ prayuñjīta &tatpravakṣyāmi śodhanam//  
 &`tato vakṣyāmi' iti pā-.  
 Ca.6.1.1.25  harītakīnāṃ cūrṇāni
                                saindhavāmalake guḍam/  
 vacāṃ viḍaṅgaṃ rajanīṃ pippalīṃ viśvabheṣajam//  
 
 
 Ca.6.1.1.26  pibeduṣṇāmbunā jantuḥ
                                snehasvedopapāditaḥ/  
 tena śuddhaśarīrāya kṛtasaṃsarjanāya ca//  
 
 
 Ca.6.1.1.27  trirātraṃ yāvakaṃ
                                dadyāt pañcāhaṃ vā 'api sarpiṣā/  
 saptāhaṃ vā purāṇasya yāvacchuddhestu varcasaḥ//  
 
 
 Ca.6.1.1.28  śuddhakoṣṭhaṃ tu taṃ
                                jñātvā rasāyanamupācaret/  
 vayaḥprakṛtisātmyajño yaugikaṃ yasya yadbhavet//  
 
 
 Ca.6.1.1.29  harītakīṃ
                                pañcarasāmuṣṇāmalavaṇaṃ śivām/  
 doṣānulomanīṃ laghvīṃ vidyāddīpanapācanīm//  
 
 
 Ca.6.1.1.30  āyuṣyāṃ pauṣṭikīṃ
                                dhanyāṃ vayasaḥ sthāpanīṃ parām/  
 sarvarogapraśamanīṃ buddhīndriyabalapradām//  
 
 
 Ca.6.1.1.31  kuṣṭhaṃ
                                gulmamudāvartaṃ śoṣaṃ pāṇḍvāmayaṃ madam/  
 arśāṃsi grahaṇīdoṣaṃ purāṇaṃ viṣamajvaram//  
 
 
 Ca.6.1.1.32  hṛdrogaṃ
                                saśirorogamatīsāramarocakam/  
 kāsaṃ pramehamānāhaṃ plīhānamudaraṃ navam//  
 
 
 Ca.6.1.1.33  kaphaprasekaṃ
                                vaisvaryaṃ vaivarṇyaṃ kāmalāṃ krimīn/  
 śvayathuṃ tamakaṃ chardiṃ klaibyamaṅgāvasādanam//  
 
 
 Ca.6.1.1.34  srotovibandhān
                                vividhān pralepaṃ hṛdayorasoḥ/  
 smṛtibuddhipramohaṃ ca jayecchīghraṃ harītakī//  
 
 
 Ca.6.1.1.35  (&ajīrṇino
                                rūkṣabhujaḥ strīmadyaviṣakarśitāḥ/  
 severannābhayāmete kṣuttṛṣṇoṣṇārditāśca ye//) &'yogīndranāthasena
                                saṃmato 'ayaṃ pāṭhaḥ'.  
 
 
 Ca.6.1.1.36  tān guṇāṃstāni
                                karmāṇi vidyādāmalakīṣvapi/  
 yānyuktāni harītakyā vīryasya tu viparyayaḥ//  
 
 
 Ca.6.1.1.37  ataścāmṛtakalpāni
                                vidyāt karmabhirīdṛśaiḥ/  
 harītakīnāṃ śasyāni bhiṣagāmalakasya ca//  
 
 
 Ca.6.1.1.38  auṣadhīnāṃ parā
                                bhūmirhimavāñ śailasattamaḥ/  
 tasmātphalāni tajjāni grāhayetkālajāni tu//  
 
 
 Ca.6.1.1.39  āpūrṇarasavīryāṇi
                                kāle kāle yathāvidhi/  
 ādityapavanacchāyāsalilaprīṇitāni ca//  
 
 
 Ca.6.1.1.40
                                 &yānyajagdhānyapūtīni nirvraṇānyagadāni ca/  
 teṣāṃ prayogaṃ vakṣyāmi phalānāṃ karma cottamam//  
 &`yānyadagdhāni' iti pā-.  
 Ca.6.1.1.41  pañcānāṃ pañcamūlānāṃ
                                bhāgān daśapalonmitān/  
 harītakīsahasraṃ ca triguṇāmalakaṃ navam//  
 
 
 Ca.6.1.1.42  vidārigandhāṃ bṛhatīṃ
                                pṛśniparṇīṃ nidigdhikām/  
 vidyādvidārigandhādyaṃ śvadaṃṣṭrāpañcamaṃ gaṇam//  
 
 
 Ca.6.1.1.43
                                 bilvāgnimanthaśyonākaṃ kāśmaryamatha pāṭalām/  
 punarnavāṃ śūrpaparṇyau balāmeraṇḍameva ca//  
 
 
 Ca.6.1.1.44  jīvakarṣabhakau medāṃ
                                jīvantīṃ saśatāvarīm/  
 śarekṣudarbhakāśānāṃ śālīnāṃ mūlameva ca//  
 
 
 Ca.6.1.1.45  ityeṣāṃ pañcamūlānāṃ
                                pañcānāmupakalpayet/  
 bhagān yathoktāṃstatsarvaṃ sādhyaṃ daśaguṇe 'ambhasi//  
 
 
 Ca.6.1.1.46  daśabhāgāvaśeṣaṃ tu
                                pūtaṃ taṃ grāhayedrasam/  
 harītakīśca tāḥ sarvāḥ sarvāṇyāmalakāni ca//  
 
 
 Ca.6.1.1.47  tāni sarvāṇyanasthīni
                                phalānyāpothya kūrcanaiḥ/  
 vinīya tasminniryūhe cūrṇānīmāni dāpayet//  
 
 
 Ca.6.1.1.48  maṇḍūkaparṇyāḥ
                                pippalyāḥ śaṅkhapuṣpyāḥ plavasya ca/  
 mustānāṃ saviḍaṅgānāṃ candanāguruṇostathā//  
 
 
 Ca.6.1.1.49  madhukasya haridrāyā
                                vacāyāḥ kanakasya ca/  
 bhāgāṃścatuṣpalān kṛtvā sūkṣmailāyāstvacastathā//  
 
 
 Ca.6.1.1.50  sitopalāsahasraṃ ca
                                cūrṇitaṃ tulayā 'adhikam/  
 tailasya dvyāḍhakaṃ tatra dadyāttrīṇi ca sarpiṣaḥ//  
 
 
 Ca.6.1.1.51  sādhyamaudumbare
                                pātre tat sarvaṃ mṛdunā 'agninā/  
 jñātvā &lehyamadagdhaṃ ca śītaṃ kṣaudreṇa saṃsṛjet//  
 &`lehamadagdhaṃ' iti pā-.  
 Ca.6.1.1.52  kṣaudrapramāṇaṃ
                                snehārdhaṃ tat sarvaṃ ghṛtabhājane/  
 tiṣṭhetsaṃmūrcchitaṃ tasya mātrāṃ kāle prayojayet//  
 
 
 Ca.6.1.1.53  yā
                                &noparundhyādāhāramekaṃ mātrā jarāṃ prati/  
 ṣaṣṭikaḥ payasā cātra jīrṇe bhojanamiṣyate//  
 &`-dāhāramevaṃ' iti pā-.  
 Ca.6.1.1.54  vaikhānasā
                                vālakhilyāstathā cānye tapodhanāḥ/  
 rasāyanamidaṃ &prāśya babhūvuramitāyuṣaḥ//  
 &`prāpya' iti pā-.  
 Ca.6.1.1.55  muktvā jīrṇaṃ
                                vapuścāgryamavāpustaruṇaṃ vayaḥ/  
 vītatandrāklamaśvāsā nirātaṅkāḥ samāhitāḥ//  
 
 
 Ca.6.1.1.56
                                 medhāsmṛtibalopetāścirarātraṃ tapodhanāḥ/  
 brāhmaṃ tapo brahmacaryaṃ ceruścātyantaniṣṭhayā//  
 
 
 Ca.6.1.1.57  rasāyanamidaṃ
                                brāhmāyuṣkāmaḥ prayojayet/  
 dīrghamāyurvayaścāgryāṃ kāmāṃśceṣṭān samaśnute//  
 
 (iti brāhmarasāyanam)  
 Ca.6.1.1.58  yathoktaguṇānāmāmalakānāṃ
                            sahasraṃ piṣṭasvedanavidhinā payasa ūṣmaṇā susvinnamanātapaśuṣkamanasthi
                            cūrṇayet/  
 tadāmalakasahasrasvarasaparipītaṃ
                            sthirāpunarnavājīvantīnāgabalābrahmasuvarcalāmaṇḍūkaparṇīśatāvarīśaṅkhapuṣpīpippalīvacāviḍaṅgasvayaṅguptāmṛtācandanāgurumadhukamadhūkapuṣpotpalapadmamālatīyuvatīyūthikācūrṇāṣṭabhāgasaṃyuktaṃ
                            punarnāgabalāsahasrapalasvarasaparipītamanātapaśuṣkaṃ dviguṇitasarpiṣā
                            kṣaudrasarpiṣā vā kṣudraguḍākṛtiṃ kṛtvā śucau dṛḍhe ghṛtabhāvite kumbhe
                            bhasmarāśeradhaḥ sthāpayedantarbhūmeḥ pakṣaṃ
                            kṛtarakṣāvidhānamatharvavedavidā, pakṣātyaye coddhṛtya
                            kanakarajatatāmrapravālakālāyasacūrṇāṣṭabhāgasaṃyuktamardhakarṣavṛddhyā
                            yathoktena vidhinā prātaḥ prātaḥ prayuñjāno 'agnibalamabhisamīkṣya, jīrṇe
                            ca ṣaṣṭikaṃ payasā sasarpiṣkamupasevamāno yathoktān guṇān samaśnuta
                            iti//  
 Ca.6.1.1.59  bhavanti cātra--- 
 
 idaṃ rasāyanaṃ brāhmaṃ maharṣigaṇasevitam/  
 bhavatyarogo dīrghāyuḥ prayuñjāno mahābalaḥ//  
 
 
 Ca.6.1.1.60  kāntaḥ prajānāṃ
                                siddhārthaścandrādityasamadyutiḥ/  
 śrutaṃ dhārayate sattvamārṣaṃ cāsya pravartate//  
 
 
 Ca.6.1.1.61  dharaṇīdharasāraśca
                                vāyunā samavikramaḥ/  
 sa bhavatyaviṣaṃ cāsya gātre saṃpadyate viṣam//  
 (iti dvitīyaṃ brāhmarasāyanam)  
 Ca.6.1.1.62  bilvo 'agnimanthaḥ
                                śyonākaḥ kāśmaryaḥ pāṭalirbalā/  
 parṇyaścatasraḥ pippalyaḥ śvadaṃṣṭrā bṛhatīdvayam//  
 
 
 Ca.6.1.1.63  śṛṅgī tāmalakī drākṣā
                                jīvantī puṣkarāguru/  
 abhayā cāmṛtā ṛddhirjīvakarṣabhakau śaṭī//  
 
 
 Ca.6.1.1.64  mustaṃ punarnavā medā
                                sailā candanamutpalam/  
 vidārī vṛṣamūlāni kākolī kākanāsikā//  
 
 
 Ca.6.1.1.65  eṣāṃ palonmitān
                                bhāgāṅchatānyāmalakasya ca/  
 pañca dadyāttadaikadhyaṃ jaladroṇe vipācayet//  
 
 
 Ca.6.1.1.66  jñātvā
                                gatarasānyetānyauṣadhānyatha taṃ rasam/  
 taccāmalakamuddhṛtya niṣkulaṃ tailasarpiṣoḥ//  
 
 
 Ca.6.1.1.67  paladvādaśake bhṛṣṭvā
                                dattvā cārdhatulāṃ bhiṣak/  
 matsyaṇḍikāyāḥ pūtāyā lehavatsādhu sādhayet//  
 
 
 Ca.6.1.1.68  ṣaṭpalaṃ
                                madhunaścātra siddhaśīte pradāpayet/  
 catuṣpalaṃ tugākṣīryāḥ pippalīdvipalaṃ tathā//  
 
 
 Ca.6.1.1.69  palamekaṃ nidadhyācca
                                tvagelāpatrakeśarāt/  
 ityayaṃ cyavanapraśaḥ paramukto rasāyanaḥ//  
 
 
 Ca.6.1.1.70  kāsaśvāsaharaścaiva
                                viśeṣeṇopadiśyate/  
 kṣīṇakṣatānāṃ vṛddhānāṃ bālānāṃ cāṅgavardhanaḥ//  
 
 
 Ca.6.1.1.71  svarakṣayamurorogaṃ
                                hṛdrogaṃ vātaśoṇitam/  
 pipāsāṃ mūtraśukrasthān doṣāṃścāpyapakarṣati//  
 
 
 Ca.6.1.1.72  asya mātrāṃ
                                prayuñjīta yoparundhyānna bhojanam/  
 asya prayogāccyavanaḥ suvṛddho 'abhūt punaryuvā//  
 
 
 Ca.6.1.1.73  medhāṃ smṛtiṃ
                                kāntimanāmayatvamāyuḥprakarṣaṃ balamindriyāṇām/  
 strīṣu praharṣaṃ paramagnivṛddhiṃ varṇaprasādaṃ pavanānulomyam//  
 
 
 Ca.6.1.1.74  rasāyanasyāsya naraḥ
                                prayogāllabheta jīrṇo 'api kuṭīpraveśāt/  
 jarākṛtaṃ rūpamapāsya sarvaṃ bibharti rūpaṃ navayauvanasya//  
 
 (iti cyavanaprāśaḥ/)  
 Ca.6.1.1.75
                             athāmalakaharītakīnāmāmalakabibhītakānāṃ
                            harītakībibhītakānāmāmalakaharītakībibhītakānāṃ vā
                            palāśatvagavanaddhānāṃ mṛdā 'avaliptānāṃ kukūlasvinnānāmakulakānāṃ
                            palasahasramulūkhale saṃpothya
                            dadhighṛtamadhupalalatailaśarkarāsaṃyuktaṃ bhakṣayedanannabhugyathoktena
                            vidhinā; tasyānte yavāgvādibhiḥ
                                pratyavasthāpanam `prakṛtyavasthāpanaṃ' iti pā-. 
                            abhyaṅgotsādanaṃ sarpiṣā yavacūrṇaiśca, ayaṃ ca rasāyanaprayogaprakarṣo
                                 `dvistāvat prayogakālād dviguṇakālaṃ pratibhojanaṃ yavāgūḥ
                                yūṣeṇa payasā vā sasarpiṣkaḥ ṣaṣṭikaḥ ṣaṣṭikānnaṃ' iti
                                yogīndranāthasenaḥ. dvistāvadagnibalamabhisamīkṣya,
                            pratibhojanaṃ yūṣeṇa payasā vā ṣaṣṭikaḥ sasarpiṣkaḥ, ataḥ paraṃ
                            yathāsukhavihāraḥ kāmabhakṣyaḥ syāt/  
 anena prayogeṇarṣayaḥ punaryuvatvamavāpurbabhūvuścānekavarṣaśatajīvino
                            nirvikārāḥ paraṃ śarīrabuddhīndriyabalasamuditāśceruścātyantaniṣṭhayā
                            tapaḥ//  
  (iti caturthāmalakarasāyanam/)  
 Ca.6.1.1.76
                             harītakyāmalakabibhītakapañcapañcamūlaniryūhe
                            pippalīmadhukamadhūkakākolīkṣīrakākolyātmaguptājīvakarṣabhakakṣīraśuklākalkasaṃprayuktena
                            vidārīsvarasena kṣīrāṣṭaguṇasaṃprayuktena ca sarpiṣaḥ kumbhaṃ sādhayitvā
                            &prayuñjāno 'agnibalasamāṃ mātrāṃ jīrṇe ca kṣīrasarpirbhyāṃ
                            śāliṣaṣṭikamuṣṇodakānupānamaśnañjarāvyādhipāpābhicāravyapagatabhayaḥ
                            śarīrendriyabuddhibalamatulamupalabhyāpratihatasarvārambhaḥ
                            paramāyuranavāpnuyāt//  
 &`prayuñjītāgnibalaṃ samavekṣya, jīrṇe ca' iti pā-. (iti pañcamo
                            harītakīyogaḥ/)  
 Ca.6.1.1.77
                             harītakyāmalakabibhītakaharidrāsthirā-&balāviḍaṅgāmṛtavallīviśvabheṣajamadhukapippalīsomavalkasiddhena
                            kṣīrasarpiṣā madhuśarkarābhyāmapi ca
                            sannīyāmalakasvarasaśataparipītamāmalakacūrṇamayaścūrṇacaturbhāgasaṃprayuktaṃ
                            pāṇitalamātraṃ pāṇitalamātraṃ prātaḥ prātaḥ prāśya yathoktena vidhinā
                            sāyaṃ mudgayūṣeṇa payasā vā sasarpiṣkaṃ śāliṣaṣṭikānnamaśnīyāt,
                            trivarṣaprayogādasya varṣaśatamajaraṃ vayastiṣṭhiti, śrutamavatiṣṭhate,
                            sarvāmayāḥ praśāmyanti, viṣamaviṣaṃ bhavati gātre, gātramaśmavat
                            sthirībhavati, adhṛṣyo bhūtānāṃ bhavati//  
 &`-vācā-' iti pā-.  
 Ca.6.1.1.78  bhavanti cātra--- 
 
 yathā 'amarāṇāmamṛtaṃ yathā bhogavatāṃ sudhā/  
 tathā 'abhavanmaharṣīṇāṃ rasāyanavidhiḥ purā//  
 
 
 Ca.6.1.1.79  na jarāṃ na ca
                                daurbalyaṃ nāturyaṃ nidhanaṃ na ca/  
 jagmurvarṣasahasrāṇi rasāyanaparāḥ purā//  
 
 
 Ca.6.1.1.80  na kevalaṃ
                                dīrghamihāyuraśnute rasāyanaṃ yo vidhivanniṣevate/  
 gatiṃ sa devarṣiniṣevitāṃ śubhāṃ prapadyate brahma tatheti
                                &cākṣayam//  
 &`cākṣaram' iti pā-.  
 
 tatra ślokaḥ--- 
 
 Ca.6.1.1.81  abhayāmalakīye 'asmin
                                ṣaḍyogāḥ parikīrtitāḥ/  
 rasāyanānāṃ siddhānāmāyuryairanuvartate//  
 
 ityagniveśakṛte tantre carakapratisaṃskṛte cikitsāsthāne
                            rasāyanādhyāye 'abhayāmalakīyo nāma rasāyanapādaḥ
                            prathamaḥ//1// 
 
 
                         rasāyanādhyāye dvitīyaḥ pādaḥ/ 
                         Ca.6.1.2.1  athātaḥ prāṇakāmīyaṃ
                            rasāyanapādaṃ vyākhyāsyāmaḥ//  
 Ca.6.1.2.2  iti ha smāha
                            bhagavānātreyaḥ//  
 Ca.6.1.2.3  prāṇakāmaḥ
                            śuśrūṣadhvamidamucyamānamamṛtamivāparamaditisutahitakaramacintyādbhutaprabhāvamāyuṣyamārogyakaraṃ
                            vayasaḥ sthāpanaṃ
                            nidrātandrāśramaklamālasyadaurbalyāpaharamanilakaphapittasāmyakaraṃ
                            sthairyakaramabaddhamāṃsaharamantaragnisandhukṣaṇaṃ
                            pramāvarṇasvarottamakaraṃ rasāyanavidhānam/  
 anena cyavanādayo maharṣayaḥ punaryuvatvamāpurnārīṇāṃ ceṣṭatamā babhūvuḥ,
                            sthirasamasuvibhaktamāṃsāḥ, susaṃhatasthiraśarīrāḥ,
                            suprasannabalavarṇendriyāḥ, sarvatrāpratihataparākramāḥ, kleśasahāśca/  
 sarve śarīradoṣā bhavanti
                            grāmyāhārādamlalavaṇakaṭukakṣāraśuṣkaśāka-&māṃsatilapalalapiṣṭānnabhojināṃ
                            virūḍhanavaśūkaśamīdhānyaviruddhāsātmyarūkṣakṣārābhiṣyandibhojināṃ
                            klinnagurupūtiparyuṣitabhojināṃ viṣamādhyaśanaprāyāṇāṃ
                            divāsvapnastrīmadyanityānāṃ viṣamātimātravyāyāmasaṃkṣobhitaśarīrāṇāṃ
                            bhayakrodhaśokalobhamohāyāsabahulānām; &&atonimittaṃ hi
                            śithilībhavanti māṃsāni, vimucyante sandhayaḥ, vidahyate raktaṃ,
                            viṣyandate cānalpaṃ medaḥ, na sandhīyate 'asthiṣu majjā, śukraṃ na
                            pravartate, kṣayamupaityojaḥ; sa evaṃbhūto glāyati, sīdati,
                            nidrātandrālasyasamanvito nirutsāhaḥ śvasiti, asamarthaśceṣṭānāṃ
                            śārīramānasīnāṃ, naṣṭasmṛtibuddhicchāyo rogāṇāmadhiṣṭhānabhūto na
                            sarvamāyuravāpnoti/  
 tasmādetān doṣānavekṣamāṇaḥ sarvān yathoktānahitānapāsyāhāravihārān
                            rasāyanāni prayoktumarhatītyuktvā bhagavān punarvasurātreya uvāca---//  
 &`māṣa' iti pā-. &&`ato nimittāddhi' iti pa-. 
 Ca.6.1.2.4  āmalakānāṃ subhūmijānāṃ
                            kālajānāmanupahatagandhavarṇarasānāmāpūrṇarasapramāṇavīryāṇāṃ svarasena
                            punarnavākalkapādasaṃprayuktena sarpiṣaḥ sādhayedāḍhakam, ataḥ paraṃ
                            vidārīsvarasena jīvantīkalkasaṃprayuktena, ataḥ paraṃ caturguṇena payasā
                            balātibalākaṣāyeṇa śatāvarīkalkasaṃyuktena; anena krameṇaikaikaṃ
                            śatapākaṃ sahasrapākaṃ vā śarkarākṣaudracaturbhāgasaṃprayuktaṃ sauvarṇe
                            rājate mārtike vā śucau dṛḍhe ghṛtabhāvite kumbhe sthāpayet;
                            tadyathoktena vidhinā yathāgni prātaḥ prātaḥ prayojayet, jīrṇe ca
                            kṣīrasarpirbhyāṃ śāliṣaṣṭikamaśnīyāt/  
 asya prayogādvarṣaśataṃ vayo 'ajaraṃ tiṣṭhati, śrutamavatiṣṭhate,
                            sarvāmayāḥ praśāmyanti, apratihatagatiḥ strīṣu, apatyavān bhavatīti//  
 Ca.6.1.2.5  bhavataścātra--- 
 
 bṛhaccharīraṃ girisārasāraṃ sthirendriyaṃ cātibalendriyaṃ ca/  
 adhṛṣyamanyairatikāntarūpaṃ praśastipūjāsukhacittabhāk ca//  
 
 
 Ca.6.1.2.6  balaṃ
                                mahadvarṇaviśuddhiragryā svaro ghanaughastanitānukārī/  
 bhavatyapatyaṃ vipulaṃ sthiraṃ ca samaśnato yogamimaṃ narasya//  
 
 (ityāmalakaghṛtam/) 
 Ca.6.1.2.7  āmalakasahasraṃ
                            pippalīsahasrasaṃprayuktaṃ palāśataruṇakṣārodakottaraṃ tiṣṭhet,
                            tadanugatakṣārodakamanātapaśuṣkamanasthi cūrṇīkṛtaṃ caturguṇābhyāṃ
                            madhusarpirbhyāṃ saṃnīya śarkarācūrṇacaturbhāgasaṃprayuktaṃ
                            ghṛtabhājanasthaṃ ṣaṇmāsān sthāpayedantarbhūmeḥ/  
 tasyottarakālamagnibalasamāṃ mātrāṃ khādet, paurvāhṇikaḥ prayogo
                            nāparāhṇikaḥ, sātmyāpekṣaścāhāravidhiḥ/  
 asya prayogādvarṣaśatamajaraṃ vayastiṣṭhatīti samānaṃ pūrveṇa//  
 (ityāmalakāvalehaḥ/) 
 Ca.6.1.2.8
                             āmalakacūrṇāḍhakamekaviṃśatirātramāmalakasvarasaparipītaṃ
                            madhughṛtāḍhakābhyāṃ dvābhyāmekīkṛtamaṣṭabhāgapippalīkaṃ
                            śarkarācūrṇacaturbhāgasaṃprayuktaṃ ghṛtabhājanasthaṃ prāvṛṣi bhasmarāśau
                            nidadhyāt; tadvarṣānte sātmyapathyāśī prayojayet; asya
                            prayogādvarṣaśatamajaramāyustiṣṭhatīti samānaṃ pūrveṇa//  
 (ityāmalakacūrṇam/) 
 Ca.6.1.2.9
                             viḍaṅgataṇḍulacūrṇānāmāḍhakamāḍhakaṃ
                            pippalītaṇḍulānāmadhyardhāḍhakaṃ sitopalāyāḥ sarpistailamadhvāḍhakaiḥ
                            ṣaḍbhirekīkṛtaṃ ghṛtabhājanasthaṃ prāvṛṣi bhasmarāśāviti sarvaṃ samānaṃ
                            pūrveṇa yāvadāśīḥ//  
 (iti viḍaṅgāvalehaḥ/) 
 Ca.6.1.2.10  yathoktaguṇānāmāmalakānāṃ
                            sahasramārdrapalāśadroṇyāṃ sapidhānāyāṃ
                            bāṣpamanudvamantyāmāraṇyagomayāgnibhirupasvedayet, tāni
                            susvinnaśītānyuddhṛtakulakānyāpothyāḍhakena pippalīcūrṇānāmāḍhakena ca
                            viḍaṅgataṇḍulacūrṇānāmadhyardhena cāḍhakena śarkarāyā dvābhyāṃ
                            dvābhyāmāḍhakābhyāṃ tailasya madhunaḥ sarpiṣaśca saṃyojya śucau dṛḍhe
                            ghṛtabhānite kumbhe sthāpayedekaviṃśatirātram, ata ūrdhvaṃ prayogaḥ;
                            asya prayogādvarṣaśatamajaramāyustiṣṭhatīti samānaṃ pūrveṇa//  
 (ityāmalakāvaleho 'aparaḥ/) 
 Ca.6.1.2.11  dhanvani kuśāstīrṇe
                            snigdhakuṣṇamadhuramṛttike suvarṇavarṇamṛttike vā
                            vyapagataviṣaśvāpadapavanasalilāgnidoṣe
                            karṣaṇavalmīkaśmaśānacaityoṣarāvasathavarjite deśe
                            yathartusukhapavanasalilādityasevite
                            jātānyanupahatānyanadhyārūḍhānyabālānyajīrṇānyadhigatavīryāṇi
                            śīrṇapurāṇaparṇāny-&asaṃjātānyaparṇāni tapasi tapasye vā māse śuciḥ
                            prayataḥ kṛtadevārcanaḥ svasti vācayitvā dvijātīn &&cale
                            sumuhūrte nāgabalāmūlānyuddharet, teṣāṃ suprakṣālitānāṃ
                            tvakpiṇḍamāmramātramakṣamātraṃ vā ślakṣṇapiṣṭamāloḍya payasā prātaḥ
                            prayojayet, cūrṇīkṛtāni vā pibet payasā, madhusarpirbhyāṃ vā saṃyojya
                            bhakṣayet, jīrṇe ca &&&kṣīrasarpirbhyāṃ śāliṣaṣṭikamaśnīyāt/  
 saṃvatsaraprayogādasya varṣaśatamajaraṃ vayastiṣṭhatīti samānaṃ pūrveṇa//  
 &`asañjātaphalāni' iti pā-. &&gaṅgādharas tu `bale muhūrte'
                            iti paṭhitvā `balavati sumuhūrte' iti vyākhyām ayati.
                            &&&`payasā sasarpiṣkaṃ' iti pā-. (iti
                            nāgabalārasāyanam/) 
 Ca.6.1.2.12
                             balātibalācandanāgurudhavatiniśakhadiraśiṃśapāsanasvarasāḥ
                            punarnavāntāścauṣadhayo &daśa nāgabalayā vyākhyātāḥ/  
 svarasānāmalābhe tvayaṃ
                            svarasavidhiḥ---cūrṇānāmāḍhakamāḍhakamudakasyāhorātrasthitaṃ mṛditapūtaṃ
                            svarasavat prayojyam//  
 &`daśa yā vayaḥ sthāpanā vyākhyātāstāsāṃ svarasā nāgabalāvat' iti
                            pā-. 
 Ca.6.1.2.13
                             bhallātakānyanupahatānyanāmayānyāpūrṇarasapramāṇavīryāṇi
                            pakvajāmbavaprakāśāni śucau śukre vā māse saṃgṛhya yavapalle māṣapalle
                            vā nidhāpayet, tāni caturmāsasthitāni sahasi sahasye vā māse
                            prayoktumārabheta śītasnigdhamadhuropaskṛtaśarīraḥ/  
 pūrvaṃ daśabhallātakānyāpothyāṣṭaguṇenāmbhasā sādhu sādhayet, teṣāṃ
                            rasamaṣṭabhāgāvaśeṣaṃ pūtaṃ sapayaskaṃ pibet
                            sarpiṣā 'antarmukhamabhyajya/  
 tānyekaikabhallātakotkarṣāpakarṣeṇa daśabhallātakānyātriṃśataḥ
                            prayojyāni, nātaḥ paramutkarṣaḥ/  
 prayogavidhānena sahasrapara eva bhallātakaprayogaḥ/  
 jīrṇe ca sasarpiṣā payasā śāliṣaṣṭikāśanamupacāraḥ, prayogānte ca
                            dvistāvat payasaivopacāraḥ/  
 tatprayogādvarṣaśatamajaraṃ vayastiṣṭhatīti samānaṃ pūrveṇa//  
 (iti bhallātakakṣīram/) 
 Ca.6.1.2.14  bhallātakānāṃ
                            jarjarīkṛtānāṃ piṣṭasvedanaṃ pūrayitvā bhūmāvākaṇṭhaṃ nikhātasya
                            snehabhāvitasya dṛḍhasyopari kumbhasyāropyoḍupenāpidhāya
                            kṛṣṇamṛttikāvaliptaṃ gomayāgnibhirupasvedayet; teṣāṃ yaḥ svarasaḥ
                            kumbhaṃ prapadyeta, tamaṣṭabhāgamadhusaṃprayuktaṃ dviguṇaghṛtamadyāt;
                            tatprayogādvarṣaśatamajaraṃ vayastiṣṭhatīti samanaṃ pūrveṇa//  
 (iti bhallātakakṣaudram/) 
 Ca.6.1.2.15  bhallātakatailapātraṃ
                            sapayaskaṃ madhukena kalkenākṣamātreṇa śatapākaṃ kuryāditi samānaṃ
                            pūrveṇa//  
 (iti bhallātakatailam/) 
 Ca.6.1.2.16  &bhallātakasarpiḥ,
                            bhallātakakṣīraṃ, bhallātakakṣaudraṃ, guḍabhallātakaṃ, bhallātakayūṣaḥ,
                            bhallātakatailaṃ, bhallātakapalalaṃ, bhallātakasaktavaḥ,
                            bhallātakalavaṇaṃ, bhallātakatarpaṇam, iti bhallātakavidhānamuktaṃ
                            bhavati//  
 &yogīndranāthasenas tu `evaṃ guḍabhallātakaṃ, bhallātakayūṣo,
                            bhallātakasarpiḥ, bhallātakapalalaṃ' ity ādi pāṭhaṃ paṭhati.  
 Ca.6.1.2.17  bhavanti cātra--- 
 
 bhallātakāni tīkṣṇāni pākīnyagnisamāni ca/  
 bhavantyamṛtakalpāni prayuktāni yathāvidhi//  
 
 
 Ca.6.1.2.18  ete daśavidhāstveṣāṃ
                                prayogāḥ parikīrtitāḥ/  
 rogaprakṛtisātmyajñastān prayogān prakalpayet//  
 
 
 Ca.6.1.2.19  kaphajo na sa
                                rogo 'asti na vibandho 'asti kaścana/  
 yaṃ na bhallātakaṃ hanyācchīghraṃ medhāgnivardhanam//  
 
 (iti bhallātakavidhiḥ/) 
 Ca.6.1.2.20  prāṇakāmāḥ purā
                            jīrṇāścyavanādyā maharṣayaḥ/  
 rasāyanaiḥ śivairetairbabhūvuramitāyuṣaḥ//  
 Ca.6.1.2.21  &brāhmaṃ tapo
                            brāhmacaryamadhyātmadhyānameva ca/  
 dīrghāyuṣo yathākāmaṃ saṃbhṛtya tridivaṃ gatāḥ//  
 &`jñānaṃ' iti pā-. 
 Ca.6.1.2.22  tasmādāyuḥprakarṣārthaṃ
                            prāṇakāmaiḥ sukhārthibhiḥ/  
 rasāyanavidhiḥ sevyo vidhivatsusamāhitaiḥ//  
 Ca.6.1.2.23  tatra ślokaḥ--- 
 
 rasāyanānāṃ saṃyogāḥ siddhā bhūtahitaiṣiṇā/  
 nirdiṣṭāḥ prāṇakāmīye  `sapta caivaṃ daśarṣiṇā' iti
                                pā-. saptatriṃśanmaharṣiṇā//  
 
 ityagniveśakṛte tantre carakapratisaṃskṛte cikitsāsthāne
                            rasāyanādhyāye prāṇakāmīyo nāma rasāyanapādo dvitīyaḥ//2// 
 
 
                         rasāyanādhyāye tṛtīyaḥ pādaḥ/ 
                         Ca.6.1.3.1  athātaḥ karapracitīyaṃ
                            rasāyanapādaṃ vyākhyāsyāmaḥ//  
 Ca.6.1.3.2  iti ha smāha
                            bhagavānātreyaḥ//  
 Ca.6.1.3.3  karapracitānāṃ
                            yathoktaguṇānāmāmalakānāmuddhṛtāsthnāṃ śuṣkacūrṇitānāṃ punarmāghe
                            phālgune vā māse triḥsaptakṛtvaḥ svarasaparipītānāṃ punaḥ
                            śuṣkacūrṇīkṛtānāmāḍhakamekaṃ grāhayet, atha jīvanīyānāṃ bṛṃhaṇīyānāṃ
                            stanyajananānāṃ śukajananānāṃ vayaḥsthāpanānāṃ
                                 `ṣaḍvirecanaśatīyoktānāṃ' iti
                            pā-. ṣaḍvirecanaśatāśritīyoktānāmauṣadhagaṇānāṃ
                            candanāgurudhavatiniśakhadiraśiṃśapāsanasārāṇāṃ  `khaṇḍaśaḥ
                                kṛtānāṃ' iti pā-. cāṇuśaḥ
                            kṛttānāmabhayābibhītakapippalīvacācavyacitrakaviḍaṅgānāṃ ca
                            samastānāmāḍhakamekaṃ daśaguṇenāmbhasā sādhayet, tasminnāḍhakāvaśeṣe
                            rase supūte tānyāmalakacūrṇāni dattvā
                            gomayāgnibhirvaṃśavidalaśaratejanāgnibhirvā
                            sādhayedyāvadapanayādrasasya, tamanupadagdhamupahṛtyāyasīṣu
                            pātrīṣvāstīrya śoṣayet, suśuṣkaṃ tat kṛṣṇājinasyopari dṛṣadi
                            ślakṣṇapiṣṭamayaḥsthālyāṃ nidhāpayet samyak,
                            taccūrṇamayaścūrṇāṣṭabhāgasaṃprayuktaṃ
                            madhusarpirbhyāmagnibalamabhisamīkṣya prayojayediti//  
 Ca.6.1.3.4  bhavanti cātra--- 
 
 etadrasāyanaṃ pūrvaṃ vasiṣṭhaḥ kaśyapo 'aṅgirāḥ/  
 jamadagnirbharadvājo bhṛguranye ca tadvidhāḥ//  
 
 
 Ca.6.1.3.5  prayujya prayatā muktāḥ
                                śramavyādhijarābhayāt/  
 yāvadaicchaṃstapastepustatprabhāvānmahābalāḥ//  
 
 
 Ca.6.1.3.6  idaṃ rasāyanaṃ cakre
                                brahmā vārṣasahasrikam/  
 jarāvyādhipraśamanaṃ buddhīndriyabalapradam//  
 (ityāmalakāyasaṃ brāhmarasāyanam/) 
 Ca.6.1.3.7  tapasā brahmacaryeṇa
                                dhyānena praśamena ca/  
 rasāyanavidhānena kālayuktena cāyuṣā//  
 
 
 Ca.6.1.3.8  sthitā maharṣayaḥ
                                pūrvaṃ, nahi kiñcidrasāyanam/  
 grāmyānāmanyakāryāṇāṃ sidhyatyaprayatātmanām//  
 
 
 Ca.6.1.3.9  saṃvatsaraṃ
                                payovṛttirgavāṃ madhye vaset sadā/  
 sāvitrīṃ manasā dhyāyan brahmacārī yatendriyaḥ//  
 
 
 Ca.6.1.3.10  saṃvatsarānte paupīṃ
                                vā māghīṃ vā phālgunīṃ tithim/  
 tryahopavāsī śuklasya praviśyāmalakīvanam//  
 
 
 Ca.6.1.3.11  bṛhatphalāḍhyamāruhya
                                drumaṃ śākhāgataṃ phalam/  
 gṛhītvā pāṇinā tiṣṭhejjapan brahmāmṛtāgamāt//  
 
 
 Ca.6.1.3.12  tadā hyavaśyamamṛtaṃ
                                vasatyāmalake kṣaṇam/  
 śarkarāmadhukalpāni snehavanti mṛdūni ca//  
 
 
 Ca.6.1.3.13
                                 bhavantyamṛtasaṃyogāttāni yāvanti bhakṣayet/  
 jīvedvarṣasahasrāṇi tāvantyāgatayauvanaḥ//  
 
 
 Ca.6.1.3.14  sauhityameṣāṃ gatvā
                                tu bhavatyamarasannibhaḥ/  
 svayaṃ cāsyopatiṣṭhante śrīrvedā vāk ca rūpiṇī//  
 (iti kevalāmalakarasāyanam/) 
 Ca.6.1.3.15  triphalāyā rase mūtre
                                gavāṃ kṣāre ca lāvaṇe/  
 krameṇa ceṅgudīkṣāre kiṃśukakṣāra eva ca//  
 
 
 Ca.6.1.3.16  tīkṣṇāyasasya patrāṇi
                                vahnivarṇāni &sādhayet/  
 caturaṅguladīrghāṇi &&tilotsedhatanūni ca//  
 &`vāpayet' iti pā-. &&`tilotsedhasamāni' iti pā-. 
 Ca.6.1.3.17  jñātvā
                                tānyañjanābhāni sūkṣmacūrṇāni kārayet/  
 tāni cūrṇāni madhunā rasenāmalakasya ca//  
 
 
 Ca.6.1.3.18  yuktāni lehavat
                                kumbhe sthitāni ghṛtabhāvite/  
 saṃvatsaraṃ nidheyāni yavapalle tathaiva ca//  
 
 
 Ca.6.1.3.19  dadyādāloḍanaṃ māse
                                sarvatrāloḍayan budhaḥ/  
 saṃvatsarātyaye tasya prayogo madhusarpiṣā//  
 
 
 Ca.6.1.3.20  prātaḥ
                                prātarvalāpekṣī sātmyaṃ jīrṇe ca bhojanam/  
 eṣa eva ca lauhānāṃ prayogaḥ saṃprakīrtitaḥ//  
 
 
 Ca.6.1.3.21  nābhighātairna
                                cātaṅkairjarayā na ca mṛtyunā/  
 sa dhṛṣyaḥ syādgajaprāṇaḥ sadā cātibalendriyaḥ//  
 
 
 Ca.6.1.3.22  dhīmān yaśasvī
                                &vāksiddhaḥ śrutadhārī &&mahādhanaḥ/  
 bhavet samāṃ prayuñjāno naro lauharasāyanam//  
 &`vāgmī ca' iti pā-. &&`mahābalaḥ' iti pā-. 
 Ca.6.1.3.23  anenaiva vidhānena
                                hemnaśca rajatasya ca/  
 āyuḥprakarṣakṛtsiddhaḥ prayogaḥ sarvaroganut//  
 (iti lauhādirasāyanam/) 
 Ca.6.1.3.24  aindrī matsyākhyako
                                brāhmī vacā brahmasuvarcalā/  
 pippalyo lavaṇaṃ hema śaṅkhapuṣpī viṣaṃ ghṛtam//  
 
 
 Ca.6.1.3.25  eṣāṃ triyavakān
                                bhāgān hemasarpirviṣairvinā/  
 dvau yavau tatra hemnastu tilaṃ dadyādviṣasya ca//  
 
 
 Ca.6.1.3.26  sarpiṣaśca palaṃ
                                dadyāttadaikadhyaṃ prayojayet/  
 ghṛtaprabhūtaṃ sakṣaudraṃ jīrṇe cānnaṃ praśasyate//  
 
 
 Ca.6.1.3.27  jarāvyādhipraśamanaṃ
                                smṛtimedhākaraṃ param/  
 āyuṣyaṃ pauṣṭikaṃ dhanyaṃ svaravarṇaprasādanam//  
 
 
 Ca.6.1.3.28  paramojaskaraṃ caitat
                                siddhamaindraṃ rasāyanam/  
 nainat prasahate kṛtyā nālakṣmīrna viṣaṃ na ruk//  
 
 
 Ca.6.1.3.29  śvitraṃ sakuṣṭhaṃ
                                jaṭharāṇi gulmāḥ plīhā purāṇo viṣamajvaraśca/  
 medhāsmṛtijñānaharāśca rogāḥ śāmyantyanenātibalāśca vātāḥ//  
 (ityaindraṃ rasāyanam/) 
 Ca.6.1.3.30  maṇḍūkaparṇyāḥ
                                svarasaḥ prayojyaḥ kṣīreṇa yaṣṭīmadhukasya cūrṇam/  
 raso guḍūcyāstu samūlapuṣpyāḥ kalkaḥ prayojyaḥ khalu śaṅkhapuṣpyāḥ//
                             
 
 
 Ca.6.1.3.31
                                 āyuḥpradānyāmayanāśanāni balāgnivarṇasvaravardhanāni/  
 medhyāni caitāni rasāyanāni medhyā viśeṣeṇa ca śaṅkhapuṣpī//  
 (iti medhyarasāyanāni/) 
 Ca.6.1.3.32  pañcāṣṭau sapta daśa
                                vā pippalīrmadhusarpiṣā/  
 rasāyanaguṇānveṣī samāmekāṃ prayojayet//  
 
 
 Ca.6.1.3.33  tisrastisrastu
                                pūrvāhṇe bhuktvā 'agre bhojanasya ca/  
 pippalyaḥ kiṃśukakṣārabhāvitā ghṛtabharjitāḥ//  
 
 
 Ca.6.1.3.34  prayojyā
                                madhusaṃmiśrā rasāyanaguṇaiṣiṇā/  
 jetuṃ kāsaṃ kṣayaṃ śoṣaṃ śvāsaṃ hikkāṃ galāmayān//  
 
 
 Ca.6.1.3.35  arśāṃsi grahaṇīdoṣaṃ
                                pāṇḍutāṃ viṣamajvaram/  
 vaisvaryaṃ pīnasaṃ śophaṃ gulmaṃ vātabalāsakam//  
 (iti pippalīrasāyanam/) 
 Ca.6.1.3.36  kramavṛddhyā daśāhāni
                                &daśapaippalikaṃ dinam/  
 vardhayet payasā sārdhaṃ tathaivāpanayet punaḥ//  
 &`daśapippalīkaṃ' iti pā-. 
 Ca.6.1.3.37  jīrṇe jīrṇe ca
                                bhuñjīta ṣaṣṭikaṃ kṣīrasarpiṣā/  
 pippalīnāṃ sahasrasya prayogo 'ayaṃ rasāyanam//  
 
 
 Ca.6.1.3.38  piṣṭāstā balibhiḥ
                                sevyāḥ, śṛtā madhyabalairnaraiḥ/  
 &cūrṇīkṛtā hṛasvabalairyojyā doṣāmayān prati//  
 &`śītīkṛtāḥ' iti pā-. 
 Ca.6.1.3.39  daśapaippalikaḥ
                                śreṣṭho madhyamaḥ &ṣaṭ prakīrtitaḥ/  
 prayogo yastriparyantaḥ sa kanīyān sa cābalaiḥ//  
 &`ṣaṭ ṣaṭpaipalikaḥ yogaḥ' iti yogīndranāthasenaḥ. 
 Ca.6.1.3.40  bṛṃhaṇaṃ
                                svaryamāyuṣyaṃ plīhodaravināśanam/  
 vayasraḥ sthāpanaṃ medhyaṃ pippalīnāṃ rasāyanam//  
 (iti &pippalīvardhamānaṃ rasāyanam/)
                                &`vardamānapippalīrasāyanam' iti pā-.  
 Ca.6.1.3.41  jaraṇānte 'abhayāmekāṃ
                                prāgbhuktād dve bibhītake/  
 bhuktvā tu madhusarpirbhyāṃ catvāryāmalakāni ca//  
 
 
 Ca.6.1.3.42  prayojayan samāmekāṃ
                                triphalāyā rasāyanam/  
 jīvedvarṣaśataṃ pūrṇamajaro 'avyādhireva ca//  
 (iti triphalārasāyanam/) 
 Ca.6.1.3.43  traiphalenāyasīṃ
                                pātrīṃ kalkenālepayennavām/  
 tamahorātrikaṃ lepaṃ pibet kṣaudrodakāplutam//  
 
 
 Ca.6.1.3.44  prabhūtasnehamaśanaṃ
                                jīrṇe tatra praśasyate/  
 ajaro 'aruk samābhyāsājjīveccaiva samāḥ śatam//  
 (iti triphalārasāyanamaparam/) 
 Ca.6.1.3.45  madhukena tugākṣīryā
                                pippalyā kṣaudrasarpiṣā/  
 triphalā sitayā cāpi yuktā siddhaṃ rasāyanam//  
 (iti triphalārasāyanamaparam/) 
 Ca.6.1.3.46  &sarvalauhaiḥ
                                suvarṇena vacayā madhusarpiṣā/  
 viḍaṅgapippalībhyāṃ ca triphalā lavaṇena ca//  
 &`savairlohaiḥ trapusīsatāmrarūpyakṛṣṇalohaiḥ' iti
                                yogīndranāthasena. 
 Ca.6.1.3.47  saṃvatsaraprayogeṇa
                                medhāsmṛtibalapradā/  
 bhavatyāyuḥpradā dhanyā jarāroganibarhaṇī//  
 (iti triphalārasāyanamaparam/) 
 Ca.6.1.3.48  anamlaṃ ca kaṣāyaṃ ca
                                kaṭu pāke śilājatu/  
 nātyuṣṇaśītaṃ dhātubhyaścaturbhyastasya saṃbhavaḥ//  
 
 
 Ca.6.1.3.49  hemnaśca
                                rajatāttāmrād-&varāt kṛṣṇāyasādapi/  
 rasāyanaṃ tadvidhibhistadvṛṣyaṃ tacca roganut//  
 &`varaṃ' iti pā-. 
 Ca.6.1.3.50
                                 vātapittakaphaghnaiśca niryūhaistat subhāvitam/  
 vīryotkarṣaṃ paraṃ yāti sarvairekaikaśo 'api vā//  
 
 
 Ca.6.1.3.51
                                 &prakṣiptoddhṛtamapyenat punastat prakṣipedrase/  
 koṣṇe saptāhametena vidhinā tasya bhāvanā//  
 &`śitlājatu koṣṇe vātaharādikvāthe prakṣipya athainaṃ raudre
                                śoṣayet/  
 pītatatkvāthamuddhṛtaṃ punarapi tad rase kvāthe prakṣipet/  
 anena vidhinā saptāhaṃ (saptavārān) tasya bhāvanā' iti
                                gaṅgādharaḥ. 
 Ca.6.1.3.52  pūrvoktena vidhānena
                                lohaiścūrṇīkṛtaiḥ saha/  
 tat pītaṃ payasā dadyāddīrghamāyuḥ sukhānvitam//  
 
 
 Ca.6.1.3.53  jarāvyādhipraśamanaṃ
                                dehadārḍhya karaṃ param/  
 medhāsmṛtikaraṃ dhanyaṃ kṣīrāśī tat prayojayet//  
 
 
 Ca.6.1.3.54  prayogaḥ
                                saptasaptāhāstrayaścaikaśca saptakaḥ/  
 nirdiṣṭastrividhastasya paro madhyo 'avarastathā//  
 
 
 Ca.6.1.3.55  palamardhapalaṃ karṣo
                                mātrā tasya tridhā matā/  
 jāterviśeṣaṃ savidhiṃ tasya vakṣyāmyataḥ param//  
 
 
 Ca.6.1.3.56  hemādyāḥ
                                sūryasaṃtaptāḥ sravanti giridhātavaḥ/  
 jatvābhaṃ mṛdu mṛtsnācchaṃ yanmalaṃ tacchilājatu//  
 
 
 Ca.6.1.3.57  madhuraśca satiktaśca
                                japāpuṣpanibhaśca yaḥ/  
 kaṭurvipāke śītaśca sa suvarṇasya nisravaḥ//  
 
 
 Ca.6.1.3.58  rūpyasya kaṭukaḥ
                                śvetaḥ śītaḥ svādu vipacyate/  
 tāmrasya barhikaṇṭhābhastiktoṣṇaḥ pacyate kaṭu//  
 
 
 Ca.6.1.3.59  yastu
                                guggulukābhāsastiktako lavaṇānvitaḥ/  
 kaṭurvipāke śītaśca sarvaśreṣṭhaḥ sa cāyasaḥ//  
 
 
 Ca.6.1.3.60  gomūtragandhayaḥ
                                sarve sarvakarmasu yaugikāḥ/  
 rasāyanaprayogeṣu paścimastu viśiṣyate//  
 
 
 Ca.6.1.3.61  yathākramaṃ vātapitte
                                śleṣmapitte kaphe triṣu/  
 viśeṣataḥ praśasyante malā hemādidhātujāḥ//  
 
 
 Ca.6.1.3.62  śilājatuprayogeṣu
                                vidāhīni gurūṇi ca/  
 varjayet sarvakālaṃ tu &kulatthān parivarjayet//  
 &`kunakhān' iti pā-. 
 Ca.6.1.3.63  te
                                hyatyantaviruddhatvādaśmano bhedanāḥ param/  
 loke dṛṣṭāstatasteṣāṃ prayogaḥ pratiṣidhyate//  
 
 
 Ca.6.1.3.64  payāṃsi &takrāṇi
                                rasāḥ sayūṣāstoyaṃ samūtrā vividhāḥ kaṣāyāḥ/  
 āloḍanārthaṃ girijasya śastāste te prayojyāḥ prasamīkṣya kāryam//  
 &`śuktāni' iti pā. 
 Ca.6.1.3.65  na so 'asti rogo bhuvi
                                sādhyarūpaḥ śilāhvayaṃ yaṃ na jayet prasahya/  
 tat kālayogairvidhibhiḥ prayuktaṃ svasthasya corjāṃ vipulāṃ dadāti//
                             
 
 (iti śilājaturasāyanam/) 
 Ca.6.1.3.66  tatra ślokaḥ--- 
 
 karapracitike pāde daśa ṣaṭ ca maharṣiṇā/  
 rasāyanānāṃ siddhānāṃ saṃyogāḥ samudāhṛtāḥ//  
 
 ityagvineśakṛte tantre carakapratisaṃskṛte cikitsāsthāne
                            rasāyanādhyāye karapracitīyo nāma rasāyanapādastṛtīyaḥ//3// 
 samāptaścāyaṃ rasāyanādhyāyaḥ//1// 
 
 
                        rasāyanādhyāye caturthaḥ pādaḥ/
                         Ca.6.1.4.1  athāta
                            āyurvedasamutthānīyaṃ rasāyanapādaṃ vyākhyāsyāmaḥ//  
 Ca.6.1.4.2  iti ha smāha
                            bhāgavānātreyaḥ//  
 Ca.6.1.4.3  ṛṣayaḥ khalu kadācicchālīnā
                            &yāyāvarāśca grāmyauṣadhyāhārāḥ santaḥ sāṃpannikā mandaceṣṭā
                            nātikalyāśca prāyeṇa babhūvuḥ/  
 te sarvāsāmitikartavyatānāmasamarthāḥ santo grāmyavāsakṛtamātmadoṣaṃ
                            matvā pūrvanivāsamapagatagrāmyadoṣaṃ śivaṃ puṇyamudāraṃ
                            medhyamagamyamasukṛtibhirgaṅgāprabhavamamaragandharvakinnarānucaritamanekaratnanicayamacintyādbhutaprabhāvaṃ
                            brāhmarṣiśiddhacāraṇānucaritaṃ divyatīrthauṣadhiprabhavamatiśaraṇyaṃ
                            himavantamamarādhipatiguptaṃ
                            jagmurbhṛgvaṅgiro 'atrivasiṣṭhakaśyapāgastyapulastyavāmadevāsitagautamaprabhṛtayo
                            maharṣayaḥ//  
 &`śālāpraveśam arhantīti śālīnāḥ; gṛhaṃ nirmāya ekatra kṛtāvasthānāḥ/
                            yāyāvarāḥ punaḥ punar gamanaśīlāḥ/ arthādisaṃpattyā saṃpannā eva
                            saṃpannikāḥ' iti yogīndranāthasenaḥ. 
 Ca.6.1.4.4  tānindraḥ
                            sahasradṛgamaragururabravīt---svāgataṃ brahmavidāṃ jñānatapodhanānāṃ
                            brahmarṣīṇām/  
 asti nanu vo glāniraprabhāvatvaṃa vaisvaryaṃ vaivarṇyaṃ ca
                            grāmyavāsakṛtamasukhamasukhānubandhaṃ ca; grāmyo hi vāso mūlamaśastānāṃ,
                            tat kṛtaḥ puṇyakṛdbhiranugrahaḥ prajānāṃ, svaśarīramavekṣituṃ &kālaḥ
                            kālaścāyamāyurvedopadeśasya brahmarṣīṇām; ātmanaḥ prajānāṃ
                            cānugrahārthamāyurvedamaśvinau mahyaṃ prāyacchatāṃ, prajāpatiraśvibhyāṃ,
                            prajāpatye brahmā,
                            prajānāmalpamāyurjarāvyādhibahulamasukhamasukhānubandhamalpatvādalpatapodamaniyamadānādhyayanasaṃcayaṃ
                            matvā puṇyatamamāyuḥprakarṣakaraṃ jarāvyādhipraśamanamūrjaskaramamṛtaṃ
                            śivaṃ śaraṇyamudāraṃ bhavanto mattaḥ śrotumarhatāthopadhārayituṃ
                            prakāśayituṃ ca prajānugrahārthamārṣaṃ brahma ca prati maitrīṃ
                            kāruṇyamātmanaścānuttamaṃ puṇyamudāraṃ brāhmamakṣayaṃ karmeti//  
 &`svaśarīram arakṣibhiḥ kālaścāyaṃ' iti pā-.  
 Ca.6.1.4.5  tacchrutvā
                            vibudhapativacanamṛṣayaḥ sarva evamaravaramṛgbhistuṣṭuvuḥ, prahṛṣṭāśca
                            tadvacanamabhinananduśceti//  
 Ca.6.1.4.6
                             athendrastadāyurvedāmṛtamṛṣibhyaḥ saṃkramyovāca---etat
                            sarvamanuṣṭheyam, ayaṃ ca śivaḥ kālo rasāyanānāṃ, divyāścauṣadhayo
                            &himavatprabhavāḥ prāptavīryāḥ; tadyathā---aindrī, brāhmī, payasyā,
                            kṣīrapuṣpī, śrāvaṇī, mahāśrāvaṇī, śatāvarī, vidārī, jīvantī, punarnavā,
                            nāgabalā, sthirā, vacā, chatrā, aticchatrā, medā, mehāmedā,
                            jīvanīyāścānyāḥ payasā prayuktāḥ ṣaṇmāsāt paramāyurvayaśca
                            taruṇamanāmayatvaṃ svaravarṇasaṃpadamupacayaṃ medhāṃ
                            smṛtimuttamabalamiṣṭāṃścāparān bhāvānāvahanti siddhāḥ//  
 &`himavataḥ prabhāvāt' iti pā-. (itīndroktaṃ rasāyanam/) 
 Ca.6.1.4.7  brahmasuvarcalā
                            nāmauṣadhiryā hiraṇyakṣīrā puṣkarasadṛśapatrā, ādityaparṇī nāmauṣadhiryā
                            'sūryakāntā' iti vijñāyate suvarṇakṣīrā sūryamaṇḍalākārapuṣpā ca,
                            nārīnāmauṣadhiḥ 'aśvabalā' iti vijñāyate yā &balvajasadṛśapatrā,
                            kāṣṭhagodhā nāmauṣadhirgodhākārā, sarpānāmauṣadhiḥ sarpākārā, somo
                            nāmauṣadhirājaḥ &&pañcadaśaparvā sa somo iva hīyate vardhate ca,
                            padmā nāmauṣadhiḥ padmākārā padmaraktā padmagandhā ca, ajā nāmauṣadhiḥ
                            'ajaśṛṅgī' iti vijñāyate, nīlā nāmauṣadhistu nīlakṣīrā nīlapuṣpā
                            latāpratānabahuleti; āsāmoṣadhīnāṃ yāṃ yāmevopalabheta tasyāstasyāḥ
                            svarasasya sauhityaṃ gatvā snehabhāvitāyāmārdrapalāśadroṇyāṃ
                            sapidhānāyāṃ digvāsāḥ śayīta, tatra pralīyate, ṣaṇmāsena punaḥ
                            saṃbhavati, tasyājaṃ payaḥ pratyavasthāpanaṃ; ṣaṇmāsena devatānukārī
                            bhavati vayovarṇasvarākṛtibalaprabhābhiḥ, svayaṃ cāsya sarvavācogatāni
                            prādurbhavanti, divyaṃ cāsya cakṣuḥ śrotraṃ ca bhavati,
                            gatiryojanasahasraṃ, daśavarṣasahasrāṇyāyuranupadravaṃ ceti//  
 &`punarajasadṛśapatrā' iti pā-. &&`pañcadaśaparṇaḥ' iti
                            pā-. 
 Ca.6.1.4.8  bhavanti cātra--- 
 
  divyānāmoṣadhīnāṃ yaḥ prabhāvaḥ sa bhavadvidhaiḥ/  
 śakyaḥ sodumaśakyastu syāt sodumakṛtātmabhiḥ//  
 
 
 Ca.6.1.4.9  auṣadhīnāṃ prabhāveṇa
                                tiṣṭhatāṃ sve ca karmaṇi/  
 bhavatāṃ vikhilaṃ śreyaḥ sarvamevopapatsyate//  
 
 
 Ca.6.1.4.10
                                 vānaprasthairgṛhasthaiśca prayatairniyatātmabhiḥ/  
 śakyā auṣadhayo hyetāḥ sevituṃ viṣayābhijāḥ//  
 
 
 Ca.6.1.4.11  &yāstu
                                kṣetraguṇaisteṣāṃ madhyamena ca karmaṇā/  
 mṛduvīryatarāstāsāṃ vidhirjñeyaḥ sa eva tu//  
 &`tāstu' iti pā-. 
 Ca.6.1.4.12  paryeṣṭuṃ tāḥ
                                prayoktuṃ vā ye 'asamarthāḥ sukhārthinaḥ/  
 rasāyanavidhisteṣāmayamanyaḥ praśasyate//  
 
 
 Ca.6.1.4.13  balyānāṃ jīvanīyānāṃ
                                bṛṃhaṇīyāśca yā daśa/  
 vayasaḥ sthāpanānāṃ ca khadirasyāsanasya ca//  
 
 
 Ca.6.1.4.14  kharjūrāṇāṃ
                                madhūkānāṃ mustānāmutpalasya ca/  
 mṛdvīkānāṃ viḍaṅgānāṃ vacāyāścitrakasya ca//  
 
 
 Ca.6.1.4.15  śatāvaryāḥ payasyāyāḥ
                                pippalyā joṅgakasya ca/  
 ṛddhyā nāgabalāyāśca dvāradāyā dhavasya ca//  
 
 
 Ca.6.1.4.16  triphalākaṇṭakāryośca
                                vidāryāścandanasya ca/  
 ikṣūṇāṃ śaramūlānāṃ śrīparṇyāstiniśasya ca//  
 
 
 Ca.6.1.4.17  rasāḥ prthak
                                pṛthaggrāhyāḥ palāśakṣāra eva ca/  
 eṣāṃ palonmitān bhāgān payo gavyaṃ caturguṇam//  
 
 
 Ca.6.1.4.18  dve pātre
                                tilatailasya dve ca gavyasya sarpiṣaḥ/  
 tat sādhyaṃ sarvamekatra susiddhaṃ snehamuddharet//  
 
 
 Ca.6.1.4.19
                                 tatrāmalakacūrṇānāmāḍhakaṃ śatabhāvitam/  
 svarasenaiva dātavyaṃ kṣaudrasyābhinavasya//  
 
 
 Ca.6.1.4.20  śarkarācūrṇapātraṃ ca
                                prasthamekaṃ pradāpayet/  
 tugākṣīryāḥ sapippalyāḥ sthāpyaṃ saṃmūrcchitaṃ ca tat//  
 
 
 Ca.6.1.4.21  sucaukṣe mārtike
                                kumbhe māsārdhaṃ ghṛtabhāvite/  
 mātrāmagnisamāṃ tasya tata ūrdhvaṃ prayojayet//  
 
 
 Ca.6.1.4.22
                                 hematāmrapravālānāmayasaḥ sphaṭikasya ca/  
 muktāvaidūryaśaṅkhānāṃ cūrṇānāṃ rajatasya ca//  
 
 
 Ca.6.1.4.23  prakṣipya ṣoḍaśīṃ
                                mātrāṃ vihāyāyāsamaithunam/  
 jīrṇe jīrṇe ca bhuñjīta ṣaṣṭikaṃ kṣīrasarpiṣā//  
 
 
 Ca.6.1.4.24  sarvarogapraśamanaṃ
                                vṛṣyamāyuṣyamuttamam/  
 sattvasmṛtiśarīrāgnibuddhīndriyabalapradam//  
 
 
 Ca.6.1.4.25  paramūrjaskaraṃ caiva
                                varṇasvarakaraṃ tathā/  
 viṣālakṣmīpraśamanaṃ sarvavācogatapradam//  
 
 
 Ca.6.1.4.26  siddhārthatāṃ
                                cābhinavaṃ vayaśca prajāpriyatvaṃ ca yaśaśca loke/  
 prayojyamicchadbhiridaṃ yathāvadrasāyanaṃ brāhmamudāravīryam//  
 (itīndroktarasāyanamaparam/) 
 Ca.6.1.4.27  samarthānāmarogāṇāṃ
                                dhīmatāṃ niyatātmanām/  
 kṛṭīpraveśaḥ &kṣaṇināṃ paricchadavatāṃ hitaḥ//  
 &`kṣamiṇāṃ' iti pā-. 
 Ca.6.1.4.28  ato 'anyathā tu ye
                                teṣāṃ sauryamārutiko vidhiḥ/  
 tayoḥ śreṣṭhataraḥ pūrvo vidhiḥ sa tu suduṣkaraḥ//  
 
 
 Ca.6.1.4.29
                                 rasāyanavidhibhraṃśājjāyeran vyādhayo yadi/  
 yathāsvamauṣadhaṃ teṣāṃ kāryaṃ muktvā rasāyanam//  
 
 
 Ca.6.1.4.30  satyavādinamakrodhaṃ
                                nivṛttaṃ madyamaithunāt/  
 ahiṃsakamanāyāsaṃ praśāntaṃ priyavādinam//  
 
 
 Ca.6.1.4.31  japaśaucaparaṃ dhīraṃ
                                dānanityaṃ tapasvinam/  
 devagobrāhmaṇācāryaguruvṛddhārcane ratam//  
 
 
 Ca.6.1.4.32  ānṛśaṃsyaparaṃ nityaṃ
                                nityaṃ &karuṇavedinam/  
 samajāgaraṇasvapnaṃ nityaṃ kṣīraghṛtāśinam//  
 &`kāruṇyavedinam' iti pā-. 
 Ca.6.1.4.33  deśakālapramāṇajñaṃ
                                yuktijñamanahaṅkṛtam/  
 śastācāramasaṃkīrṇamadhyātmapravaṇendriyam//  
 
 
 Ca.6.1.4.34  upāsitāraṃ
                                vṛddhānāmāstikānāṃ jitātmanām/  
 dharmaśāstraparaṃ vidyānnaraṃ nityarasāyanam//  
 
 
 Ca.6.1.4.35  guṇairetaiḥ
                                samuditaiḥ prayuṅkte yo rasāyanam/  
 rasāyanaguṇān sarvān yathoktān sa samaśnute//  
 (ityācārarasāyanam/) 
 Ca.6.1.4.36  yathāsthūlamanirvāhya
                                doṣāñchārīramānasān/  
 rasāyanaguṇairjanturyujyate na kadācana//  
 
 
 Ca.6.1.4.37  yogā
                                hyāyuḥprakarṣārthā jarāroganibarhaṇāḥ/  
 manaḥśarīraśuddhānāṃ sidhyanti prayatātmanām//  
 
 
 Ca.6.1.4.38  tadetanna
                                bhavedvācyaṃ sarvameva hatātmasu/  
 &arujebhyo 'advijātibhyaḥ śuśrūṣā yeṣu nāsti ca//  
 &`arajobhyaḥ' iti pā-. 
 Ca.6.1.4.39  ye rasāyanasaṃyogā
                                vṛṣyayogāśca ye matāḥ/  
 yaccoṣadhaṃ vikārāṇāṃ sarvaṃ tadvaidyasaṃśrayam//  
 
 
 Ca.6.1.4.40  prāṇācāryaṃ
                                budhastasmāddhīmantaṃ vedapāragam/  
 aśvināviva devendraḥ pūjayedatiśaktitaḥ//  
 
 
 Ca.6.1.4.41  aśvinau devabhiṣajau
                                yajñavāhāviti smṛtau/  
 yajñasya hi śiraśchinnaṃ punastābhyāṃ samāhitam//  
 
 
 Ca.6.1.4.42  praśīrṇā daśanāḥ
                                pūṣṇo netre naṣṭe bhagasya ca/  
 vajriṇaśca bhujastambhastābhyāmeva cikitsitaḥ//  
 
 
 Ca.6.1.4.43  cikitsitaśca
                                śītāṃśurgṛhīto rājayakṣmaṇā/  
 somābhipatitaścandraḥ kṛtastābhyāṃ punaḥ sukhī//  
 
 
 Ca.6.1.4.44  bhārgavaścyavanaḥ
                                kāmī vṛddhaḥ san vikṛtiṃ gataḥ/  
 vītavarṇasvaropetaḥ kṛtastābhyāṃ punaryuvā//  
 
 
 Ca.6.1.4.45  etaiścānyaiśca
                                bahubhiḥ karmabhirbhiṣaguttamau/  
 babhūvaturbhṛśaṃ pūjyāvindrādīnāṃ mahātmanām//  
 
 
 Ca.6.1.4.46  grahāḥ stotrāṇi
                                mantrāṇi &tathā nānāhavīṃṣi ca/  
 &&dhūmrāśca paśavastābhyāṃ prakalpyante dvijātibhiḥ//  
 &`tathā 'anyāni havīṃṣi ca' iti pā-. &&`dhūmāśca' iti
                                pā-. 
 Ca.6.1.4.47  prātaśca savane somaṃ
                                śakro 'aśvibhyāṃ sahāśnute/  
 sautrāmaṇyāṃ ca bhagavānaśvibhyāṃ saha modate//  
 
 
 Ca.6.1.4.48  indrāgnī cāśvinau
                                caiva stūyante prāyaśo dvijaiḥ/  
 stūyante vedavākyeṣu na tathā 'anyā hi devatāḥ//  
 
 
 Ca.6.1.4.49
                                 ajarairamaraistāvadvibudhaiḥ sādhipairdhruvaiḥ/  
 pūjyete prayatairevamaśvinau bhiṣajāviti//  
 
 
 Ca.6.1.4.50
                                 mṛtyuvyādhijarāvaśyairduḥkhaprāyaiḥ sukhārthibhiḥ/  
 kiṃ punarbhiṣajo martyaiḥ syurnātiśaktitaḥ//  
 
 
 Ca.6.1.4.51  śīlavānmatimān yukto
                                &dvijātiḥ śāstrapāragaḥ/  
 prāṇibhirguruvat pūjyaḥ prāṇācāryaḥ sa hi smṛtaḥ//  
 &`trijātiḥ' iti pā-. 
 Ca.6.1.4.52  vidyāsamāptau
                                &bhiṣajo dvitīyā jātirucyate/  
 aśnute vaidyaśabdaṃ hi na vaidyaḥ pūrvajanmanā//  
 &`bhiṣjastṛtīyā' iti pā-. 
 Ca.6.1.4.53  vidyāsamāptau brāhmaṃ
                                vā sattvamārṣamathāpi vā/  
 dhruvamāviśati &jñānāttasmadvaidyo dvijaḥ smṛtaḥ//  
 &`jñānāttasmadvaidyastrijaḥ' iti pā-. `prathamā jātiḥ
                                mātṛgarbhato janma, dvitīyā jātirupanayanāt, tṛtīyā tu
                                vaidyavidyāsamāptau; ataḥ śāstrapārago vaidyaḥ
                                vidyāsamāptilakṣaṇatṛtīyajanmanā trija ucyate' iti
                                yogīndranāthasenaḥ. 
 Ca.6.1.4.54  nābhidhyāyenna
                                cākrośedahitaṃ na samācaret/  
 prāṇācāryaṃ budhaḥ kaścidicchannāyuranitvaram//  
 
 
 Ca.6.1.4.55  cikitsitastu
                                &saṃśrutya yo vā 'asaṃśrutya mānavaḥ/  
 nopākaroti vaidyāya nāsti tasyeha niṣkṛtiḥ//  
 &`yo mānavo vaidyena cikitsito rogamuktaḥ san vaidyaṃ saṃśrutya
                                pratiśrutya pratijñāya asaṃtya vā nopākaroti dhanādikaṃ na dadāti
                                iha loke paratrāpi ca tasya niṣkṛtiḥ nistāro nāsti' iti
                                yogīndranāthasenaḥ. 
 Ca.6.1.4.56  bhiṣagapyāturān
                                sarvān svasutāniva yatnavān/  
 ābādhebhyo hi saṃrakṣedicchan dharmamanuttamam//  
 
 
 Ca.6.1.4.57  dharmārthaṃ
                                &cārthakāmārthamāyurvedo maharṣibhiḥ/  
 prakāśito dharmaparairicchadbhiḥ sthānamakṣaram//  
 &`nārthakāmārthaṃ' iti pā-. 
 Ca.6.1.4.58  nārthārthaṃ nāpi
                                kāmārthamatha bhūtadayāṃ prati/  
 vartate yaścikitsāyāṃ sa sarvamativartate//  
 
 
 Ca.6.1.4.59  kurvate ye tu
                                vṛttyarthaṃ cikitsāpaṇyavikrayam/  
 te hitvā kāñcanaṃ rāśiṃ pāṃśurāśimupāsate//  
 
 
 Ca.6.1.4.60  dāruṇaiḥ kṛṣyamāṇānāṃ
                                gadairvaivasvatakṣayam/  
 chittvā vaivasvatān pāśān jīvitaṃ yaḥ prayacchati//  
 
 
 Ca.6.1.4.61  dharmārthadātā
                                sadṛśastasya nehopalabhyate/  
 na hi jīvitadānāddhi dānamanyadviśiṣyate//  
 
 
 Ca.6.1.4.62  paro bhūtadayā dharma
                                iti matvā cikitsayā/  
 vartate yaḥ sa siddhārthaḥ sukhamatyantamaśnute//  
 
 Ca.6.1.4.63  tatra ślokau--- 
 
  āyurvedasamutthānaṃ divyauṣadhividhiṃ śubham/  
 amṛtālpāntaraguṇaṃ siddhaṃ ratnarasāyanam//  
 
 
 Ca.6.1.4.64  siddhebhyo
                                brahmacāribhyo yaduvācāmareśvaraḥ/  
 āyurvedasamutthāne tat sarvaṃ saṃprakāśitam//  
 
 ityagniveśakṛte tantre carakapratisaṃskṛte cikitsitasthāne
                            rasāyanādhyāye āyurvedasamutthānīyo nāma
                            rasāyanapādaścaturthaḥ//4// 
 
 samāptaścāyaṃ rasāyanādhyāyaḥ//1// 
 
 
                    dvitīyo 'adhyāyaḥ/
                     
                        vājīkaraṇādhyāye prathamaḥ pādaḥ/
                         Ca.6.2.1.1  athātaḥ saṃyogaśaramūlīyaṃ
                            vājīkaraṇapādaṃ vyākhyāsyāmaḥ//  
 Ca.6.2.1.2  iti ha smāha
                            bhagavānātreyaḥ//  
 
 Ca.6.2.1.3  vājīkaraṇamanvicchet
                                puruṣo nityamātmavān/  
 tadāyattau hi dharmārthau prītiśca yaśa eva ca//  
 
 
 Ca.6.2.1.4  putrasyāyatanaṃ
                                hyetadguṇāścaite sutāśrayāḥ/  
 vājīkaraṇamagryaṃ ca kṣetraṃ strī yā praharṣiṇī//  
 
 
 Ca.6.2.1.5  iṣṭā
                                hyekaikaśo 'apyarthā paraṃ prītikarā smṛtāḥ/  
 kiṃ punaḥ strīśarīre ye saṅghātena pratiṣṭhitāḥ//  
 (saṅghāto hīndriyārthānāṃ strīṣu nānyatra vidyate/) 
 Ca.6.2.1.6  stryāśrayo hīndriyārtho
                                yaḥ sa prītijanano 'adhikam/  
 strīṣu prītirviśeṣeṇa strīṣvapatyaṃ pratiṣṭhitam//  
 
 
 Ca.6.2.1.7  dharmārthau strīṣu
                                lakṣmīśca strīṣu lokāḥ pratiṣṭhitāḥ/  
 surūpā yauvanasthā yā lakṣaṇairyā vibhūṣitā//  
 
 
 Ca.6.2.1.8  yā vaśyā śikṣitā yā ca
                                sā strī vṛṣyatamā matā/  
 nānābhaktyā tu lokasya daivayogācca yoṣitām//  
 
 
 Ca.6.2.1.9  taṃ taṃ prāpya
                                vivardhante naraṃ rūpādayo guṇāḥ/  
 vayorūpavacohāvairyā yasya paramāṅganā//  
 
 
 Ca.6.2.1.10  praviśatyāśu hṛdayaṃ
                                daivādvā karmaṇo 'api vā/  
 hṛdayotsavarūpā yā yā samānamanaḥśayā//  
 
 
 Ca.6.2.1.11  samānasattvā yā vaśyā
                                yā yasya prīyate priyaiḥ/  
 yā pāśabhūtā sarveṣāmindriyāṇāṃ parairguṇaiḥ//  
 
 
 Ca.6.2.1.12  yayā viyukto
                                nistrīkamaratirmanyate jagat/  
 yasyā ṛte śarīraṃ nā dhatte śūnyamivendriyaiḥ//  
 
 
 Ca.6.2.1.13
                                 śokodvegāratibhayairyāṃ dṛṣṭvā nābhibhūyate/  
 yāti yāṃ prāpya visrambhaṃ dṛṣṭvā hṛṣyatyatīva yām//  
 
 
 Ca.6.2.1.14  apūrvāmiva yāṃ yāti
                                nityaṃ harṣātivegataḥ/  
 gatvā garvā 'api bahuśo yāṃ tṛptiṃ naiva gacchati//  
 
 
 Ca.6.2.1.15  sā strī vṛṣyatamā
                                tasya nānābhāvā hi mānavāḥ/  
 atulyagotrāṃ vṛṣyāṃ ca prahṛṣṭāṃ nirupadravām//  
 
 
 Ca.6.2.1.16  śuddhasnātāṃ
                                vrajennārīmapatyārthī nirāmayaḥ/  
 acchāyaścaikaśākhaśca niṣphalaśca yathā drumaḥ//  
 
 
 Ca.6.2.1.17  aniṣṭagandhaścaikaśca
                                nirapatyastathā naraḥ/  
 citradīpaḥ saraḥ śuṣkamadhāturdhātusannibhaḥ//  
 
 
 Ca.6.2.1.18  niṣprajastṛṇapūlīti
                                mantavyaḥ puruṣākṛtiḥ/  
 apratiṣṭhaśca nagnaśca śūnyaścaikendriyaśca nā//  
 
 
 Ca.6.2.1.19  mantavyo
                                niṣkriyaścaiva yasyāpatyaṃ na vidyate/  
 bahumūrtirbahumukho bahuvyūho bahukriyaḥ//  
 
 
 Ca.6.2.1.20  bahucakṣurbahujñāno
                                bahvātmā ca bahuprajaḥ/  
 maṅgalyo 'ayaṃ praśasyo 'ayaṃ dhanyo 'ayaṃ vīryavānayam//  
 
 
 Ca.6.2.1.21  bahuśākho 'ayamiti ca
                                stūyate nā bahuprajaḥ/  
 prītirbalaṃ sukhaṃ vṛttirvistāro &vipulaṃ kulam//  
 &`vibhavaḥ' iti pā-. 
 Ca.6.2.1.22  yaśo lokāḥ
                                sukhodarkāstuṣṭiścāpatyasaṃśritāḥ/  
 tasmādapatyamanvicchan guṇāṃścāpatyasaṃśritān//  
 
 
 Ca.6.2.1.23  vājīkaraṇanityaḥ
                                syādicchan kāmasukhāni ca/  
 upabhogasukhān siddhān vīryāpatyavivardhanān//  
 
 
 Ca.6.2.1.24  vājīkaraṇasaṃyogān
                                pravakṣyāmyata uttaram/  
 śaramūlekṣumūlāni kāṇḍekṣuḥ sekṣuvālikā//  
 
 
 Ca.6.2.1.25  śatāvarī payasyā ca
                                vidārī kaṇṭakārikā/  
 jīvantī jīvako medā vīrā carṣabhako balā//  
 
 
 Ca.6.2.1.26  ṛddhirgokṣurakaṃ
                                rāsnā sātmaguptā punarnavā/  
 eṣāṃ tripalikān &bhāgān māṣāṇāmāḍhakaṃ navam//  
 &`pṛtak tripalikān kṛtvā' iti pā-.  
 Ca.6.2.1.27  vipācayejjaladroṇe
                                caturbhāgaṃ ca śeṣayet/  
 tatra peṣyāṇi madhukaṃ drākṣā phalgūni pippalī//  
 
 
 Ca.6.2.1.28  ātmaguptā madhūkāni
                                kharjūrāṇi śatāvarī/  
 vidāryāmalakekṣūṇāṃ rasasya ca pṛthak pṛthak//  
 
 
 Ca.6.2.1.29  sarpiṣaścāḍhakaṃ
                                dadyāt kṣīradroṇaṃ ca tadbhiṣak/  
 sādhayedghṛtaśeṣaṃ ca supūtaṃ yojayet punaḥ//  
 
 
 Ca.6.2.1.30
                                 śarkarāyāstugākṣīryāścūrṇaiḥ prasthonmataiḥ pṛthak/  
 palaiścaturbhirmāgadhyāḥ palena maricasya ca//  
 
 
 Ca.6.2.1.31  tvagelākeśarāṇāṃ ca
                                cūrṇairardhapalonmitaiḥ/  
 madhunaḥ kuḍavābhyāṃ ca dvābhyāṃ tatkārayedbhiṣak//  
 
 
 Ca.6.2.1.32  palikā
                                &gulikāstyānāstā yathāgni prayojayet/  
 eṣa vṛṣyaḥ paraṃ yogo bṛṃhaṇo balavardhanaḥ//  
 &`kṛtvā' iti pā. 
 Ca.6.2.1.33  anenāśva ivodīrṇo
                                balī liṅgaṃ samarpayet/  
 (iti vṛṃhaṇīguṭikā/) māṣāṇāmātmaguptāyā bījānāmāḍhakaṃ navam//  
 
 
 Ca.6.2.1.34  jīvakarṣabhakau vīrāṃ
                                medāmṛddhiṃ śatāvarīm/  
 madhukaṃ cāśvagandhāṃ ca sādhayet kuḍavonmitām//  
 
 
 Ca.6.2.1.35  rase tasmin
                                ghṛtaprasthaṃ gavyaṃ daśaguṇaṃ payaḥ/  
 vidārīṇāṃ rasaprasthaṃ prasthamikṣurasasya ca//  
 
 
 Ca.6.2.1.36  dattvā mṛdvagninā
                                sādhyaṃ siddhaṃ sarpirnidhāpayet/  
 śarkarāyāstugākṣīryāḥ kṣaudrasya ca pṛthak pṛthak//  
 
 
 Ca.6.2.1.37
                                 bhāgāṃścatuṣpalāṃstatra pippalyāścāvapet palam/  
 palaṃ pūrvamato līḍhvā tato 'annamupayojayet//  
 
 
 Ca.6.2.1.38  ya icchedakṣayaṃ
                                śukraṃ śephasaścottamaṃ balam/  
 (iti vājīkaraṇaṃ ghṛtam/) śarkarā māṣavidalāstugākṣīrī payo ghṛtam//
                             
 
 
 Ca.6.2.1.39  godhūmacūrṇaṣaṣṭhāni
                                sarpiṣyutkārikāṃ pacet/  
 tāṃ nātipakvāṃ mṛditāṃ kaukkuṭe madhure rase//  
 
 
 Ca.6.2.1.40  sugandhe
                                prakṣipeduṣṇe yathā sāndrībhavedrasaḥ/  
 eṣa piṇḍdaraso vṛṣyaḥ pauṣṭiko balavardhanaḥ//  
 
 
 Ca.6.2.1.41  anenāśva ivodīrṇo
                                &balī liṅgaṃ samarpayet/  
 śikhitittirihaṃsānāmevaṃ piṇḍaraso mataḥ/  
 balavarṇasvarakaraḥ pumāṃstena vṛṣāyate//  
 &`ivodīrṇabalaḥ' iti pā-. (iti &vājīkaraṇapiṇḍarasāḥ/)
                                &`vājīkarī lapsikā' iti pā-. 
 Ca.6.2.1.42  ghṛtaṃ māṣān
                                sabastāṇḍān sādhayenmāhiṣe rase/  
 bharjayettaṃ rasaṃ pūtaṃ phalāmlaṃ navasarpiṣi//  
 
 
 Ca.6.2.1.43  īṣatsalavaṇaṃ yuktaṃ
                                dhānyajīrakanāgaraiḥ/  
 eṣa vṛṣyaśca balyaśca bṛṃhaṇaśca rasottamaḥ//  
 (iti &vṛṣyamāhiṣarasaḥ/) &`vājīkarī lapsikā' iti pā-. 
 Ca.6.2.1.44  caṭakāṃstittirirase
                                tittirīn kaukkuṭe rase/  
 kukkuṭān bārhiṇarase hāṃse bārhiṇameva ca//  
 
 
 Ca.6.2.1.45  navasarpiṣi saṃtaptān
                                phalāmlān kārayedrasān/  
 madhurān vā yathāsātmyaṃ gandhāḍhyān balavardhanām//  
 (ityanye vṛṣyarasāḥ/) 
 Ca.6.2.1.46  tṛptiṃ caṭakamāṃsānāṃ
                                gatvā yo 'anupibet payaḥ/  
 na tasya liṅgaśaithilyaṃ syānna śukrakṣayo niśi//  
 (iti vṛṣyamāṃsam/) 
 Ca.6.2.1.47  māṣayūṣeṇa yo bhuktvā
                                ghṛtāḍhyaṃ ṣaṣṭikaudanam/  
 payaḥ pibati rātriṃ sa kṛtsnāṃ jāgarti vegavān//  
 (iti vṛṣyamāṣayogaḥ/) 
 Ca.6.2.1.48  na nā svapiti rātriṣu
                                &nityastabdhena śephasā/  
 tṛptaḥ kukkuṭamāṃsānāṃ bhṛṣṭānāṃ nakraretasi//  
 &`nistabdhena ca' iti pā-. (iti &vṛṣyaḥ
                                kukkuṭamāṃsaprayogaḥ/) &`vṛṣyaśukrarasaḥ' iti pā-. 
 Ca.6.2.1.49  niḥsrāvya
                                matsyāṇḍarasaṃ bhṛṣṭaṃ sarpiṣi bhakṣayet/  
 haṃsabarhiṇadakṣāṇāmevamaṇḍāni bhakṣayet//  
 
 (iti vṛṣyo 'aṇḍarasaḥ/) 
 Ca.6.2.1.50  bhavataścātra--- 
 
 srotaḥsu śuddheṣvamale śarīre vṛṣyaṃ yadā `yadādyaṃ' iti
                                    pā-.  nā mitamatti kāle/  
 vṛṣāyate tena paraṃ manuṣyastadbṛṃhaṇaṃ caiva balapradaṃ ca//  
 
 
 Ca.6.2.1.51  tasmāt purā
                                śodhanameva kāryaṃ balānurūpaṃ na hi vṛṣyayogāḥ/  
 sidhyanti dehe maline prayuktāḥ  `mliṣṭe' iti pā-. kliṣṭe
                                yathā vāsasi rāgayogāḥ//  
 
 Ca.6.2.1.52  tatra ślokau--- 
 
  vājīkaraṇasāmarthyaṃ kṣetraṃ strī yasya caiva yā/  
 ye doṣā nirapatyānāṃ guṇāḥ putravatāṃ ca ye//  
 
 
 Ca.6.2.1.53  daśa pañca ca saṃyogā
                                vīryāpatyavivardhanāḥ/  
 uktāste śaramūlīye pāde puṣṭibalapradāḥ//  
 
 ityagniveśakṛte tantre carakapratisaṃskṛte cikitsāsthāne
                            vājīkaraṇādhyāye saṃyogaśaramūlīyo nāma vājīkaraṇapādaḥ prathamaḥ//1//
                         
 
 
                         vājīkaraṇādhyāye dvitīyaḥ pādaḥ/
                         Ca.6.2.2.1  athāta āsiktakṣīrikaṃ
                            vājīkaraṇapādaṃ vyākhyāsyāmaḥ//  
 Ca.6.2.2.2  iti ha smāha
                            bhagavānātreyaḥ//  
 
 Ca.6.2.2.3
                                 āsiktakṣīramāpūrṇamaśuṣkaṃ śuddhaṣaṣṭikam/  
 &udūkhale samāpothya pīḍayet kṣīramarditam//  
 &`kṣuṇṇaṃ vimarditaṃ kṣīre pīḍayet susamāhitaḥ' iti pā-. 
 Ca.6.2.2.4  gṛhītvā taṃ rasaṃ pūtaṃ
                                gavyena payasā saha/  
 bījānāmātmaguptāyā dhānyamāṣarasena ca//  
 
 
 Ca.6.2.2.5  balāyāḥ śūrpaparṇyośca
                                jīvantyā jīvakasya &ca/  
 ṛddhyarṣabhakakākolīśvadaṃṣṭrāmadhukasya ca//  
 &`ṛṣabhasya ca kākolīmadhukānāṃ rasena ca' iti pā-. 
 Ca.6.2.2.6  śatāvaryā vidāryāśca
                                drākṣākharjūrayorapi/  
 saṃyuktaṃ mātrayā vaidyaḥ sādhayettatra cāvapet//  
 
 
 Ca.6.2.2.7  tugākṣīryāḥ samāṣāṇāṃ
                                śālīnāṃ ṣaṣṭikasya ca/  
 godhūmānāṃ ca cūrṇāni yaiḥ sa sāndrībhavedrasaḥ//  
 
 
 Ca.6.2.2.8  sāndrībhūtaṃ ca kuryāt
                                prabhūtamadhuśarkaram/  
 guli(ṭi)kā badaraistulyāstāśca sarpiṣi bharjayet//  
 
 
 Ca.6.2.2.9  tā yathāgni prayuñjānaḥ
                                kṣīramāṃsarasāśanaḥ/  
 paśyatyapatyaṃ vipulaṃ vṛddho 'apyātmajamakṣayam//  
 (ityapatyakarī ṣaṣṭikādiguṭikā/) 
 Ca.6.2.2.10  caṭakānāṃ sahaṃsānāṃ
                                dakṣāṇāṃ śikhināṃ tathā/  
 śiśumārasya nakrasya bhiṣak śukrāṇi saṃharet//  
 
 
 Ca.6.2.2.11  gavyaṃ
                                sarpirvarāhasya kuliṅgasya vasāmapi/  
 ṣaṣṭikānāṃ ca cūrṇāni cūrṇaṃ &godhūmakasya ca//  
 &`gaudhūmikaṃ tathā' iti pā-. 
 Ca.6.2.2.12  ebhiḥ pūpalikāḥ
                                kāryāḥ śaṣkulyo vartikāstathā/  
 pūpā dhānāśca vividhā bhakṣyāścānye pṛthagvidhāḥ//  
 
 
 Ca.6.2.2.13  eṣāṃ
                                prayogādbhsakṣyāṇāṃ stabdhenāpūrṇaretasā/  
 śephasā vājivadyāti yāvadicchaṃ striyo naraḥ//  
 (iti vṛṣyapūpalikādiyogāḥ/) 
 Ca.6.2.2.14  ātmaguptāphalaṃ māṣān
                                kharjūrāṇi śatāvarīm/  
 śṛṅgāṭakāni mṛdvīkāṃ sādhayet prasṛtonmitam//  
 
 
 Ca.6.2.2.15  kṣīraprasthaṃ
                                jalaprasthametat prasthāvaśeṣitam/  
 śuddhena vāsasā pūtaṃ yojayet prasṛtaistribhiḥ//  
 
 
 Ca.6.2.2.16  śarkarāyāstugākṣīryāḥ
                                sarpiṣo 'abhinavasya ca/  
 tat pāyayeta sakṣaudraṃ ṣaṣṭikānnaṃ ca bhojayet//  
 
 
 Ca.6.2.2.17  jarāparīto 'apyabalo
                                yogenānena vindati/  
 naro 'apatyaṃ suvipulaṃ yuveva ca sa hṛṣyati//  
 (ityapatyakaraḥ svarasaḥ/) 
 Ca.6.2.2.18  kharjūrīmastakaṃ
                                māṣān payasyāṃ ca śatāvarīm/  
 kharjūrāṇi madhūkāni mṛdvīkāmajaḍāphalam//  
 
 
 Ca.6.2.2.19  palonmitāni
                                &matimān sādhayet salilāḍhake/  
 tena pādāvaśeṣeṇa kṣīraprasthaṃ vipācayet//  
 &`sarvāṇi' iti pā-. 
 Ca.6.2.2.20  kṣīraśeṣeṇa tenādyād
                                ghṛtāḍhyaṃ ṣaṣṭikaudanam/  
 saśarkareṇa saṃyoga eṣa vṛṣyaḥ paraṃ smṛtaḥ//  
 (iti vṛṣyakṣīram/) 
 Ca.6.2.2.21  jīvakarṣabhakau medāṃ
                                jīvantīṃ śrāvaṇīdvayam/  
 kharjūraṃ ma dhukaṃ drākṣāṃ pippalīṃ viśvabheṣajam//  
 
 
 Ca.6.2.2.22  śṛṅgāṭakaṃ vidārīṃ ca
                                navaṃ sarpiḥ payo jalam/  
 siddhaṃ ghṛtāvaśeṣaṃ taccharkarākṣaudrapādikam//  
 
 
 Ca.6.2.2.23  ṣaṣṭikānnena
                                saṃyuktamupayojyaṃ yathābalam/  
 vṛṣyaṃ balyaṃ ca kaṇṭhyaṃ bṛṃhaṇamuttamam//  
 (iti vṛṣyaghṛtam/) 
 Ca.6.2.2.24  dadhnaḥ saraṃ
                                śaraccandrasannibhaṃ doṣavarjitam/  
 śarkarākṣaudramaricaistugākṣīryā ca buddhimān//  
 
 
 Ca.6.2.2.25  yuktyā yuktaṃ
                                sasūkṣmailaṃ nave &kumbhe śucau paṭe/  
 mārjitaṃ prakṣipecchīte ghṛtāḍhye ṣaṣṭikaudane//  
 &`kuṇḍe' iti pā-. 
 Ca.6.2.2.26  pibenmātrāṃ
                                rasālāyāstaṃ bhuktvā &ṣaṣṭikaudanam/  
 varṇasvarabalopetaḥ pumāṃstena vṛṣāyate//  
 &`tamadyādupariṣṭācca rasālāṃ mātrayā pibet' iti pā-. (vṛṣyo
                                dadhisaraprayogaḥ/) 
 Ca.6.2.2.27  candrāṃśukalpaṃ
                                payasā ghṛtāḍhyaṃ ṣaṣṭikaudanam/  
 śarkarāmadhusaṃyuktaṃ prayuñjāno vṛṣāyate//  
 (iti vṛṣyaḥ ṣaṣṭikaudanaprayogaḥ/) 
 Ca.6.2.2.28  tapte sarpiṣi
                                nakrāṇḍaṃ tāmracūḍāṇḍamiśritam/  
 yuktaṃ ṣaṣṭikacūrṇena sarpiṣā 'abhinavena ca//  
 
 
 Ca.6.2.2.29  paktvā pūpalikāḥ
                                khādedvāruṇīmaṇḍapo naraḥ/  
 ya icchedaśvavadgantuṃ prasektuṃ gajavacca yaḥ//  
 (iti vṛṣyapūpalikāḥ/) 
 Ca.6.2.2.30  bhavataścātra---
                                etaiḥ prayogairvidhivadvapuṣmān &vīryopapanno balavarṇayuktaḥ/  
 harṣānvito vājivadaṣṭavarṣo bhavet samarthaśca varāṅganāsu//  
 &`snehopapannaḥ' iti pā-. 
 Ca.6.2.2.31  yadyacca
                                kiñcinmanasaḥ priyaṃ syādramyā vanāntāḥ pulināni śailāḥ/  
 iṣṭāḥ striyo bhūṣaṇagandhamālyaṃ priyā vayasyāśca tadatra
                                &yogyam//  
 &`yojyam' iti pā-. 
 
 Ca.6.2.2.32  tatra ślokaḥ--- 
 
 āsiktakṣīrike pāde ye yogāḥ parikīrtitāḥ/  
 aṣṭāvapatyakāmaiste prayojyāḥ pauruṣārthibhiḥ//  
 
 ityagniveśakṛte tantre carakapratisaṃskṛte cikitsāsthāne
                            vājīkaraṇādhyāye āsiktakṣīriko nāma vājīkaraṇapādo
                            dvitīyaḥ//2// 
 
 
                        vājīkaraṇādhyāye tṛtīyaḥ pādaḥ/
                         Ca.6.2.3.1  athāto māṣaparṇabhṛtīyaṃ
                            vājīkaraṇapādaṃ vyākhyāsyāmaḥ//  
 Ca.6.2.3.2  iti ha smāha
                            bhagavānātreyaḥ//  
 
 Ca.6.2.3.3  māṣaparṇabhṛtāṃ dhenuṃ
                                ghṛṣṭiṃ puṣṭāṃ catuḥstanīm/  
 samānavarṇavatsāṃ ca jīvadvatsāṃ ca buddhimān//  
 
 
 Ca.6.2.3.4  rohiṇīmathavā
                                kṛṣṇāmūrdhvaśṛṅgīmadāruṇām/  
 ikṣvādāmarjunādāṃ vā sāndrakṣīrāṃ ca dhārayet//  
 
 
 Ca.6.2.3.5  kevalaṃ tu payastasyāḥ
                                śṛtaṃ vā 'aśṛtameva vā/  
 śarkarākṣaudrasarpirbhiryuktaṃ tadvṛṣyamuttamam//  
 
 
 Ca.6.2.3.6  śukralairjīvanīyaiśca
                                bṛṃhaṇairbalavardhanaiḥ/  
 kṣīrasaṃjanānaiścaiva payaḥ siddhaṃ pṛthak pṛthak//  
 
 
 Ca.6.2.3.7  yuktaṃ godhūmacūrṇena
                                saghṛtakṣaudraśarkaram/  
 paryāyeṇa prayoktavyamicchatā śukramakṣayam//  
 
 
 Ca.6.2.3.8  medāṃ payasyāṃ jīvantīṃ
                                vidārīṃ kaṇṭakārikām/  
 śvadaṃṣṭāṃ kṣīrikāṃ māṣān godhūmāñchāliṣaṣṭikān//  
 
 
 Ca.6.2.3.9  payasyardhodake
                                &paktvā kārṣikānāḍhakonmite/  
 vivarjayet payaḥśeṣaṃ tat pūtaṃ kṣaudrasarpiṣā//  
 &`siddhān' iti pā-. 
 Ca.6.2.3.10  yuktaṃ saśarkaraṃ
                                pītvā vṛddhaḥ saptatiko 'api vā/  
 vipulaṃ labhate 'apatyaṃ yuveva ca sa hṛṣyati//  
 
 
 Ca.6.2.3.11  maṇḍalairjātarūpasya
                                tasyā eva payaḥ śṛtam/  
 apatyajananaṃ siddhaṃ saghṛtakṣaudraśarkaram//  
 
 
 Ca.6.2.3.12  triṃśat supiṣṭāḥ
                                pippalyaḥ prakuñce tailasarpiṣoḥ/  
 bhṛṣṭāḥ saśarkarākṣaudrāḥ kṣīradhārāvadohitāḥ//  
 
 
 Ca.6.2.3.13  pītvā yathābalaṃ
                                cordhvaṃ ṣaṣṭikaṃ kṣīrasarpiṣā/  
 bhuktvā na rātrimastabdhaṃ liṅgaṃ paśyati nā kṣarat//  
 (iti vṛṣyaḥ pippalīyogaḥ/) 
 Ca.6.2.3.14  śvadaṃṣṭrāyā
                                vidāryāśca rase kṣīracaturguṇe/  
 ghṛtāḍhyaḥ sādhito vṛṣyo māṣaṣaṣṭikapāyasaḥ//  
 (iti vṛṣyapāyasayogaḥ/) 
 Ca.6.2.3.15  phalānāṃ jīvanīyānāṃ
                                snigdhānāṃ rucikāriṇām/  
 kuḍavaścūrṇitānāṃ syāt svayaṅguptāphalasya ca//  
 
 
 Ca.6.2.3.16  kuḍavaścaiva māṣāṇāṃ
                                dvau dvau ca tilamudgayoḥ/  
 godhūmaśālicūrṇānāṃ kuḍavaḥ kuḍavo bhavet//  
 
 
 Ca.6.2.3.17  sarpiṣaḥ
                                kuḍavaścaikastat sarvaṃ &kṣīramarditam/  
 paktvā pūpalikāḥ khādedbahvyaḥ syuryasya yoṣitaḥ//  
 &`sarpiṣaḥ kuḍavaścaiva kṣīreṇa mṛditaṃ ca tat' iti pā-. (iti
                                vṛṣyapūpalikāḥ/) 
 Ca.6.2.3.18  ghṛtaṃ
                                śatāvarīgarbhaṃ kṣīre daśaguṇe pacet/  
 śarkarāpippalīkṣaudrayuktaṃ tadvṛṣyamuttamam//  
 (iti vṛṣyaṃ śatāvarīghṛtam/) 
 Ca.6.2.3.19  karṣaṃ
                                madhukacūrṇasya &ghṛtakṣaudrasamāṃśikam/  
 prayuṅkte yaḥ &&payaścānu nityavegaḥ sa nā bhavet//  
 &`ghṛtakṣaudrasamanvitam' iti pā-. &&`payo 'anupānaṃ yo
                                lihyāt' iti pā-. (iti vṛṣyamadhukayogaḥ/) 
 Ca.6.2.3.20  ghṛtakṣīrāśano
                                nirbhīrnirvyādhirnityago yuvā/  
 saṅkalpapravaṇo nityaṃ naraḥ strīṣu vṛṣāyate//  
 
 
 Ca.6.2.3.21  kṛtaikakṛtyāḥ
                                siddhārthā ye cānyo 'anyānuvartinaḥ/  
 kalāsu kuśalāstulyāḥ sattvena vayasā ca ye//  
 
 
 Ca.6.2.3.22
                                 kulamāhātmyadākṣiṇyaśīlaśaucasamanvitāḥ/  
 ye kāmanityā ye hṛṣṭā ye viśokā gatavyathāḥ//  
 
 
 Ca.6.2.3.23  ye tulyaśīlā ye
                                bhaktā ye priyā ye priyaṃvadāḥ/  
 tairnaraḥ saha visrabdhaḥ suvayasyairvṛṣāyate//  
 
 
 Ca.6.2.3.24
                                 abhyaṅgotsādanasnānagandhamālyavibhūṣaṇaiḥ/  
 gṛhaśayyāsanasukhairvāsobhirahataiḥ priyaiḥ//  
 
 
 Ca.6.2.3.25  vihaṅgānāṃ
                                rutairiṣṭaiḥ strīṇāṃ cābharaṇasvanaiḥ/  
 saṃvāhanairvarastrīṇāmiṣṭānāṃ ca vṛṣāyate//  
 
 
 Ca.6.2.3.26  mattadvirephācaritāḥ
                                sapadmāḥ salilāśayāḥ/  
 jātyutpalasugandhīni śītagarbhagṛhāṇi ca//  
 
 
 Ca.6.2.3.27  nadyaḥ
                                phenottarīyāśca girayo nīlasānavaḥ/  
 unnatirnīlameghānāṃ, ramyacandrodayā niśāḥ//  
 
 
 Ca.6.2.3.28  vāyavaḥ
                                sukhasaṃsparśāḥ kumudākaragandhinaḥ/  
 ratibhogakṣamā &rātryaḥ saṅkocāguruvallabhāḥ//  
 &`nāryaḥ' iti pā-. 
 Ca.6.2.3.29  sukhāḥ sahāyāḥ
                                parapuṣṭaghuṣṭāḥ phullā vanāntā viśadānnapānāḥ/  
 gāndharvaśabdāśca sugandhayogāḥ sattvaṃ viśālaṃ nirupadravaṃ ca//
                             
 
 
 Ca.6.2.3.30  siddhārthatā
                                cābhinavaśca kāmaḥ strī cāyudhaṃ sarvamihātmajasya/  
 vayo navaṃ jātamadaśca kālo harṣasya yoniḥ paramā narāṇām//  
 
 Ca.6.2.3.31  tatra ślokaḥ--- 
 
 praharṣayonayo yogā vyākhyātā daśa pañca ca/  
 māṣaparṇabhṛtīye 'asmin pāde &śukrabalapradāḥ//  
 &`puṣṭibalapradāḥ' iti pā-. 
 
 ityagniveśakṛte tantre carakapratisaṃskṛte cikitsāsthāne
                            vājīkaraṇādhyāye māṣaparṇabhṛtīyo nāma
                            vājīkaraṇapādastṛtīyaḥ//3// 
 
 
                        vājīkaraṇādhyāye caturthaḥ pādaḥ/
                         Ca.6.2.4.1  athātaḥ pumāñjātabalādikaṃ
                            vājīkaraṇapādaṃ vyākhyāsyāmaḥ//  
 Ca.6.2.4.2  iti ha smāha
                            bhagavānātreyaḥ//  
 
 Ca.6.2.4.3  pumān yathā jātabalo
                                yāvadicchaṃ striyo vrajet/  
 yathā cāpatyavān sadyo bhavettadupadekṣyate//  
 
 
 Ca.6.2.4.4  na hi jātabalāḥ sarve
                                narāścāpatyabhāginaḥ/  
 bṛhaccharīrā balinaḥ santi nārīṣu durbalāḥ//  
 
 
 Ca.6.2.4.5  santi &cālpāśrayāḥ
                                strīṣu balavanto bahuprajāḥ/  
 prakṛtyā cābalāḥ santi santi cāmayadurbalāḥ//  
 &`cālpabalāḥ' iti pā-. 
 Ca.6.2.4.6  narāścaṭakavat kecid
                                vrajanti bahuśaḥ striyam/  
 gajavacca prasiñcanti kecinna bahugāminaḥ//  
 
 
 Ca.6.2.4.7  kālayogabalāḥ kecit
                                kecidabhyasanadhruvāḥ/  
 kecit &prayatnairvyajyante vṛṣāḥ kecit svabhāvataḥ//  
 &`prayatnairbāhyante' iti pā-. 
 Ca.6.2.4.8  tasmāt prayogān
                                vakṣyāmo durbalānāṃ balapradān/  
 sukhopabhogān balināṃ bhūyaśca balavardhanān//  
 
 
 Ca.6.2.4.9  pūrvaṃ śuddhaśarīrāṇāṃ
                                &nirūhaiḥ sānuvāsanaiḥ/  
 balāpekṣī prayuñjīta śukrāpatyavivardhanān//  
 &`nirūhān sānuvāsanān' iti pā-. 
 Ca.6.2.4.10
                                 ghṛtatailarasakṣīraśarkarāmadhusaṃyutāḥ/  
 bastayaḥ saṃvidhātavyāḥ kṣīramāṃsarasāśinām//  
 
 
 Ca.6.2.4.11  piṣṭvā varāhamāṃsāni
                                dattvā maricasaindhave/  
 kolavadgulikāḥ kṛtvā tapte sarpiṣi &vartayet//  
 &`bharjayet' iti pā-. 
 Ca.6.2.4.12
                                 &vartanastambhitāstāśca prakṣepyāḥ kaukkuṭe rase/  
 ghṛtāḍhye gandhapiśune dadhidāḍimasārike//  
 &`bharjanastambhitāḥ' iti pā-. 
 Ca.6.2.4.13  yathā na
                                bhindyādguli(ṭi)kāstathā taṃ sādhayedrasam/  
 taṃ piban bhakṣayaṃstāśca labhate śukramakṣayam//  
 
 
 Ca.6.2.4.14  māṃsānāmevamanyeṣāṃ
                                medyānāṃ kārayedbhiṣak/  
 guṭikāḥ sarasāstāsāṃ prayogaḥ śukravardhanaḥ//  
 (iti vṛṣyā māṃsaguṭikāḥ/) 
 Ca.6.2.4.15
                                 māṣānaṅkuritāñchuddhān vituṣān sājaḍāphalān/  
 ghṛtāḍhye māhiṣarase dadhidāḍimasārike//  
 
 
 Ca.6.2.4.16  prakṣipenmātrayā
                                yukto dhānyajīrakanāgaraiḥ/  
 bhuktaḥ pītaśca sa rasaḥ kurute śukramakṣayam//  
 (iti vṛṣyo māhiṣarasaḥ/) 
 Ca.6.2.4.17  ārdrāṇi matsyamāṃsāni
                                śapharīrvā subharjitāḥ/  
 tapte sarpiṣi yaḥ khādet sa gacchet strīṣu na kṣayam//  
 
 
 Ca.6.2.4.18  ghṛtabhṛṣṭān rase
                                cchāge rohitān phalasārike/  
 anupītarasān snigdhānapatyārthī prayojayet//  
 (iti vṛṣyavṛtabhṛṣṭamatsyamāṃsāni/) 
 Ca.6.2.4.19  &kuṭṭakaṃ
                                matsyamāṃsānāṃ hiṅgusaindhavadhānyakaiḥ/  
 yuktaṃ godhūmacūrṇena ghṛte pūpalikāḥ pacet//  
 &`kuṭṭitaṃ' iti pā-. 
 Ca.6.2.4.20  māhiṣe ca rase
                                matsyān snigdhāmlalavaṇān pacet/  
 rase cānugate māṃsaṃ pothayettatra cāvapet//  
 
 
 Ca.6.2.4.21  maricaṃ jīrakaṃ
                                dhānyamalpaṃ hiṅgu navaṃ ghṛtam/  
 māṣapūpalikānāṃ tadgarbhārthamupakalpayet//  
 
 
 Ca.6.2.4.22  etau pūpalikāyogau
                                bṛṃhaṇau balavardhanau/  
 harṣasaubhāgyadau putryau paraṃ śukrābhivardhanau//  
 (iti vṛṣyau pūpalikāyogau/) 
 Ca.6.2.4.23
                                 māṣātmaguptāgodhūmaśāliṣaṣṭikapaiṣṭikam/  
 śarkarāyā vidāryāśca cūrṇamikṣurakasya ca//  
 
 
 Ca.6.2.4.24  saṃyojya masṛṇe kṣīre
                                ghṛte pūpalikāḥ pacet/  
 payo 'anupānāstāḥ śīghraṃ kurvanti vṛṣatāṃ parām//  
 (iti vṛṣyā māṣādipūpalikāḥ/) 
 Ca.6.2.4.25  śarkarāyāstulaikā
                                syādekā gavyasya sarpiṣaḥ/  
 prastho vidāryāścūrṇasya pippalyāḥ prastha eva ca//  
 
 
 Ca.6.2.4.26  ardhāḍhakaṃ
                                tugākṣīryāḥ kṣaudrasyābhinavasya ca/  
 tatsarvaṃ mūrcchitaṃ tiṣṭhenmārtike ghṛtabhājane//  
 
 
 Ca.6.2.4.27  mātrāmagnisamāṃ tasya
                                prātaḥ prātaḥ prayojayet/  
 eṣa vṛṣyaḥ paraṃ yogo balyo bṛṃhaṇa eva ca//  
 
 
 Ca.6.2.4.28  śatāvaryā vidāryāśca
                                tathā māṣātmaguptayoḥ/  
 śvadaṃṣṭrāyāśca &niṣkvāthāñjaleṣu ca pṛthak pṛthak//  
 &`niṣkvāthanalvaṇeṣu pṛthak pṛthak' iti pā-.  
 Ca.6.2.4.29  sādhayitvā
                                ghṛtaprasthaṃ payasyaṣṭaguṇe punaḥ/  
 śarkarāmadhuyuktaṃ tadapatyārthī prayojayet//  
 (ityapatyakaraṃ ghṛtam/) 
 Ca.6.2.4.30  ghṛtapātraṃ śataguṇe
                                vidārīsvarase pacet/  
 siddhaṃ punaḥ śataguṇe gavye payasi sādhayet//  
 
 
 Ca.6.2.4.31  śarkarāyāstugākṣīryāḥ
                                kṣaudrasyekṣurakasya ca/  
 pippalyāḥ sājaḍāyāśca bhāgaiḥ pādāṃśikairyutam//  
 
 
 Ca.6.2.4.32  guli(ṭi)kāḥ
                                kārayedvaidyo yathā sthūlamudumbaram/  
 tāsāṃ prayogāt puruṣaḥ kuliṅga iva hṛṣyati//  
 (iti vṛṣyaguṭikāḥ/) 
 Ca.6.2.4.33  sitopalāpalaśataṃ
                                tadardhaṃ navasarpiṣaḥ/  
 kṣaudrapādena saṃyuktaṃ sādhayejjalapādikam//  
 
 
 Ca.6.2.4.34  sāndraṃ
                                godhūmacūrṇānāṃ pādaṃ stīrṇe śilātale/  
 śucau ślakṣṇe samutkīrya mardanenopapādayet//  
 
 
 Ca.6.2.4.35  śuddhā utkārikāḥ
                                kāryāścandramaṇḍalasannibhāḥ/  
 tāsāṃ prayogādgajavannārīḥ saṃtarpayennaraḥ//  
 (iti vṛṣyotkārikā/) 
 Ca.6.2.4.36  yat kiñcinmadhuraṃ
                                snigdhaṃ jīvanaṃ bṛṃhaṇaṃ guru/  
 harṣaṇaṃ manasaścaiva sarvaṃ tadvṛṣyamucyate//  
 
 
 Ca.6.2.4.37
                                 dravyairevaṃvidhaistasmādbhāvitaḥ pramadāṃ vrajet/  
 ātmavegena codīrṇaḥ strīguṇaiśca praharṣitaḥ//  
 
 
 Ca.6.2.4.38  gatvā snātvā payaḥ
                                pītvā rasaṃ vā 'anu śayīta nā/  
 tathā 'asyāpyāyate bhūyaḥ śukraṃ ca balameva ca//  
 
 
 Ca.6.2.4.39  yathā mukulapuṣpasya
                                su(sva)gandho nopalabhyate/  
 labhyate tadvikāśāttu tathā śukraṃ hi dehinām//  
 
 
 Ca.6.2.4.40  narte vai
                                ṣoḍaśādvarṣāt saptatyāḥ parato na ca/  
 āyuṣkāmo naraḥ strībhiḥ saṃyogaṃ kartumarhati//  
 
 
 Ca.6.2.4.41  atibālo
                                hyasaṃpūrṇasarvadhātuḥ striyaṃ vrajan/  
 upaśuṣyeta sahasā taḍāgamiva kājalam//  
 
 
 Ca.6.2.4.42  śuṣkaṃ rūkṣaṃ yathā
                                kāṣṭhaṃ jantudagdhaṃ vijarjaram/  
 spṛṣṭamāśu viśīryeta tathā vṛddhaḥ striyo vrajan//  
 
 
 Ca.6.2.4.43  jarayā cintayā śukraṃ
                                vyādhibhiḥ karmakarṣaṇāt/  
 kṣayaṃ gacchatyanaśanāt strīṇāṃ cātiniṣevaṇāt//  
 
 
 Ca.6.2.4.44
                                 kṣayādbhayādaviśrambhācchokāt strīdoṣadarśanāt/  
 nārīṇāmarasajñatvādavicārādasevanāt//  
 
 
 Ca.6.2.4.45  tṛptasyāpi striyo
                                gantuṃ na śaktirupajāyate/  
 dehasattvabalāpekṣī harṣaḥ śaktiśca harṣajā//  
 
 
 Ca.6.2.4.46  rasa ikṣau yathā
                                dadhni sarpistailaṃ tile yathā/  
 sarvatrānugataṃ dehe śukraṃ saṃsparśane tathā//  
 
 
 Ca.6.2.4.47  tat strīpuruṣasaṃyoge
                                ceṣṭāsaṃkalpapīḍanāt/  
 śukraṃ pracyavate sthānājjalamārdrāt paṭādiva//  
 
 
 Ca.6.2.4.48  harṣāttarṣāt
                                saratvācca paicchilyādgauravādapi/  
 aṇupravaṇabhāvācca drutatvānmārutasya ca//  
 
 
 Ca.6.2.4.49  aṣṭābhya ebhyo
                                hetubhyaḥ śukraṃ dehāt prasicyate/  
 carato viśvarūpasya rūpadravyaṃ yaducyate//  
 
 
 Ca.6.2.4.50  bahalaṃ madhuraṃ
                                snigdhamavisraṃ guru picchilam/  
 śuklaṃ bahu ca yacchukraṃ phalavattadasaṃśayam//  
 
 
 Ca.6.2.4.51  yena nārīṣu
                                sāmarthyaṃ &vājīvallabhate naraḥ/  
 vrajeccābhyadhikaṃ yena vājīkaraṇameva tat//  
 &`vājīva labhate' iti pā-. 
 
 Ca.6.2.4.52  tatra ślokau--- 
 
  heturyogopadeśasya yogā dvādaśa cottamāḥ/  
 yat pūrvaṃ maithunāt sevyaṃ sevyaṃ yanmaithunādanu//  
 
 
 Ca.6.2.4.53  yadā na sevyāḥ
                                pramadāḥ kṛtsnaḥ śukraviniścayaḥ/  
 niruktaṃ ceha nirdiṣṭaṃ pumāñjātabalādike//  
 
 ityagniveśakṛte tantre carakapratisaṃskṛte cikitsāsthāne
                            vājīkaraṇādhyāye pumāñjātabalādiko nāma
                            vājīkaraṇapādaścaturthaḥ//4// 
 samāptaścāyaṃ dvitīyo vājīkaraṇādhyāyaḥ//2// 
 
 
 
                    tṛtīyo 'adhyāyaḥ/
                     Ca.6.3.1  athāto jvaracikitsitaṃ
                        vyākhyāsyāmaḥ//  
 Ca.6.3.2  iti ha smāha bhagavānātreyaḥ//  
 
 Ca.6.3.3  vijvaraṃ jvarasaṃdehaṃ
                            paryapṛcchat punarvasum/  
 vivikte śāntamāsīnamagniveśaḥ kṛtāñjaliḥ//  
 
 
 Ca.6.3.4  dehendriyamanastāpī
                            sarvarogāgrajo balī/  
 jvaraḥ pradhāno rogāṇāmukto bhagavatā purā//  
 
 
 Ca.6.3.5  tasya prāṇisapatnasya dhruvasya
                            pralayodaye/  
 prakṛtiṃ ca pravṛttiṃ ca prabhāvaṃ kāraṇāni ca//  
 
 
 Ca.6.3.6  pūrvarūpamadhiṣṭhānaṃ
                            balakālātmalakṣaṇam/  
 vyāsato &vidhibhedācca pṛthagbhinnasya cākṛtim//  
 &`vidhivedaṃ ca' iti pā-. 
 Ca.6.3.7  liṅgamāmasya jīrṇasya sauṣadhaṃ
                            ca kriyākramam/  
 vimuñcataḥ praśāntasya cihnaṃ yacca pṛthak pṛthak//  
 
 
 Ca.6.3.8  jvarāvasṛṣṭo rakṣyaśca
                            yāvatkālaṃ yato yataḥ/  
 praśāntaḥ kāraṇairyaiśca punarāvartate jvaraḥ//  
 
 
 Ca.6.3.9  yāścāpi punarāvṛttaṃ kriyāḥ
                            praśamayanti tam/  
 jagaddhitārthaṃ tat sarvaṃ bhagavan! vaktumarhasi//  
 
 
 Ca.6.3.10  tadagniveśasya vaco niśamya
                            gururabravīt/  
 jvarādhikāre yadvācyaṃ tat saumya! nikhilaṃ śṛṇu//  
 
 
 Ca.6.3.11  jvaro vikāro rogaśca
                            vyādhirātaṅka eva ca/  
 &eko 'artho nāmaparyāyairvividhairabhidhīyate//  
 &`ekārdhanāmaparyāyaiḥ' iti pā-. 
 Ca.6.3.12  tasya prakṛtiruddiṣṭā doṣāḥ
                            śārīramānasāḥ/  
 dehinaṃ na hi nirdoṣaṃ jvaraḥ samupasevate//  
 
 
 Ca.6.3.13  kṣayastamo jvaraḥ pāpmā
                            &mṛtyuścoktā yamātmakāḥ/  
 pañcatvapratyayānnṝṇāṃ kliśyatāṃ svena karmaṇā//  
 &`mṛtyuścokto 'ayamātmajaḥ' iti pā-. 
 Ca.6.3.14  ityasya prakṛtiḥ
                            proktā,pravṛttistu parigrahāt/  
 nidāne pūrvamuddiṣṭā rudrakopācca dāruṇāt//  
 
 
 Ca.6.3.15  dvitīye hi yuge
                            śarvamakrodhavratamāsthitam/  
 divyaṃ sahasraṃ varṣāṇāmasurā abhidudruvuḥ//  
 
 
 Ca.6.3.16  tapovighnāśanāḥ &kartuṃ
                            tapovighnaṃ mahātmanaḥ/  
 paśyan samarthaścopekṣāṃ cakre dakṣaḥ prajāpatiḥ//  
 &`tato vighnaṃ śamīkartuṃ' iti pā-. 
 Ca.6.3.17  punarmāheśvaraṃ bhāgaṃ
                            dhruvaṃ dakṣaḥ prajāpatiḥ/  
 yajñe na kalpayāmāsa procyamānaḥ surairapi//  
 
 
 Ca.6.3.18  ṛcaḥ paśupateryāśca śaivya
                            āhutayaśca yāḥ/  
 yajñasiddhipradāstābhirhīnaṃ caiva sa iṣṭavān//  
 
 
 Ca.6.3.19  athottīrṇavrato devo buddhvā
                            dakṣavyatikramam/  
 rudro raudraṃ puraskṛtya bhāvamātmavidātmanaḥ//  
 
 
 Ca.6.3.20  &sṛṣṭvā lalāṭe cakṣurvai
                            dagdhvā tānasurān prabhuḥ/  
 bālaṃ krodhāgnisantaptamasṛjat satranāśanam//  
 &`spṛṣṭvā' iti pā-. 
 Ca.6.3.21  tato yajñaḥ sa vidhvasto
                            vyathitāśca divaukasaḥ/  
 dāhavyathāparītāśca bhrāntā bhūtagaṇā diśaḥ//  
 
 
 Ca.6.3.22  atheśvaraṃ devagaṇaḥ saha
                            saptarṣibhirvibhum/  
 tamṛgbhirastuvan yāvacchaive bhāve śivaḥ sthitaḥ//  
 
 
 Ca.6.3.23  śivaṃ śivāya bhūtānāṃ sthitaṃ
                            jñātvā kṛtāñjaliḥ/  
 bhiyā bhasmapraharaṇastriśirā navalocanaḥ//  
 
 
 Ca.6.3.24  jvālāmālākulo raudro
                            hrasvajaṅghodaraḥ kramāt/  
 krodhāgniruktavān devamahaṃ kiṃ karavāṇi te//  
 
 
 Ca.6.3.25  tamuvāceśvaraḥ krodhaṃ jvaro
                            loke bhaviṣyasi/  
 janmādau nidhane ca tvamapacārāntareṣu ca//  
 
 
 Ca.6.3.26  saṃtāpaḥ sārucistṛṣṇā
                            sāṅgamardo hṛdi vyathā/  
 jvaraprabhāvo, janmādau nidhane ca mahattamaḥ//  
 
 
 Ca.6.3.27  prakṛtiśca pravṛttiśca
                            prabhāvaśca pradarśitaḥ/  
 nidāne kāraṇānyaṣṭau &pūrvoktāni vibhāgaśaḥ//  
 &`pūrvamuktāni bhāgaśaḥ' iti pā-. 
 Ca.6.3.28  ālasyaṃ nayane sāsre
                            jṛmbhaṇaṃ gauravaṃ kramaḥ/  
 jvalanātapavāyvambubhaktidveṣāvaniścitau//  
 
 
 Ca.6.3.29  avipākāsyavairasye hāniśca
                            balavarṇayoḥ/  
 śīlavaikṛtamalpaṃ ca jvaralakṣaṇamagrajam//  
 
 
 Ca.6.3.30  kevalaṃ samanaskaṃ ca
                            jvarādhiṣṭhānamucyate/  
 śarīraṃ, balakālastu nidāne saṃpradarśitaḥ//  
 
 
 Ca.6.3.31  jvarapratyātmikaṃ liṅgaṃ
                            saṃtāpo dehamānasaḥ/  
 jvareṇāviśatā bhūtaṃ na hi kiñcinna tapyate//  
 
 
 Ca.6.3.32  dvividho vidhibhedena jvaraḥ
                            śārīramānasaḥ/  
 punaśca dvividho dṛṣṭaḥ saumyaścāgneya eva vā//  
 
 
 Ca.6.3.33  antarvego bahirvego dvividhaḥ
                            punarucyate/  
 prākṛto vaikṛtaścaiva sādhyaścāsādhya eva ca//  
 
 
 Ca.6.3.34  punaḥ pañcavidho dṛṣṭo
                            doṣakālabalābalāt/  
 saṃtataḥ satato 'anyedyustṛtīyakacaturthakau//  
 
 
 Ca.6.3.35  punarāśrayabhedena dhātūnāṃ
                            saptadhā mataḥ/  
 bhinnaḥ kāraṇabhedena punaraṣṭavidho jvaraḥ//  
 
 
 Ca.6.3.36  śārīro jāyate pūrvaṃ dehe,
                            manasi mānasaḥ/  
 vaicittyamaratirglānirmanasastāpalakṣaṇam//  
 
 
 Ca.6.3.37  indriyāṇāṃ ca vaikṛtyaṃ
                            &jñeyaṃ saṃtāpalakṣaṇam/  
 vātapittātmakaḥ śītamuṣṇaṃ vātakaphātmakaḥ//  
 &`dehasaṃtāpalakṣaṇam' iti pā-. 
 Ca.6.3.38  icchatyubhayametattu jvaro
                            vyāmiśralakṣaṇaḥ/  
 yogavāhaḥ paraṃ vāyuḥ saṃyogādubhayārthakṛt//  
 
 
 Ca.6.3.39  dāhakṛttejasā yuktaḥ, śītakṛt
                            somasaṃśrayāt/  
 antardāho 'adhikastṛṣṇā pralāpaḥ śvasanaṃ bhramaḥ//  
 
 
 Ca.6.3.40  sandhyasthiśūlamasvedo
                            doṣavarcovinigrahaḥ/  
 antarvegasya liṅgāni jvarasyaitāni lakṣayet//  
 
 
 Ca.6.3.41  saṃtāpo 'abhyadhiko
                            bāhyastṛṣṇādīnāṃ ca mārdavam/  
 bahirvegasya liṅgāni sukhasādhyatvameva ca//  
 
 
 Ca.6.3.42  prākṛtaḥ sukhasādhyastu
                            vasantaśaradudbhavaḥ/  
 uṣṇamuṣṇena saṃvṛddhaṃ pittaṃ śaradi kupyati//  
 
 
 Ca.6.3.43  citaḥ śīte kaphaścaivaṃ
                            vasante samudīryate/  
 varṣāsvamlavipākābhiradbhiroṣadhibhistathā//  
 
 
 Ca.6.3.44  saṃcitaṃ &pittamudriktaṃ
                            śaradyādityatejasā/  
 jvaraṃ saṃjanayatyāśu tasya cānubalaḥ kaphaḥ//  
 &`pittamutkliṣṭaṃ' iti pā-. 
 Ca.6.3.45  &prakṛtyaiva visargasya
                            tatra nānaśanādbhayam/  
 adbhiroṣadhibhiścaiva madhurābhiścitaḥ kaphaḥ//  
 &`tatprakṛtyā visargācca' iti pā-. 
 Ca.6.3.46  hemante, sūryasaṃtaptaḥ sa
                            vasante prakupyati/  
 vasante śleṣmaṇā tasmājjvaraḥ samupajāyate//  
 
 
 Ca.6.3.47  ādānamadhye tasyāpi
                            vātapittaṃ bhavedanu/  
 ādāvante ca madhye ca buddhvā doṣabalābalam//  
 
 
 Ca.6.3.48  śaradvasantayorvidvāñjvarasya
                            pratikārayet/  
 kālaprakṛtimuddiśya nirdiṣṭaḥ prākṛto jvaraḥ//  
 
 
 Ca.6.3.49  prāyeṇānilajo duḥkhaḥ
                            kāleṣvanyeṣu vaikṛtaḥ/  
 hetavo vividhāstasya nidāne saṃpradarśitāḥ//  
 
 
 Ca.6.3.50  balavatsvalpadoṣeṣu jvaraḥ
                            sādhyo 'anupadravaḥ/  
 hetubhirbahubhirjāto balibhirbahulakṣaṇaḥ//  
 
 
 Ca.6.3.51  jvaraḥ prāṇāntakṛdyaśca
                            śīghramindriyanāśanaḥ/  
 saptāhādvā daśāhādvā dvādaśāhāttathaiva ca//  
 
 
 Ca.6.3.52  sapralāpabhramaśvāsastīkṣṇo
                            hanyājjvaro naram/  
 jvaraḥ kṣīṇasya śūnasya gambhīro dairgharātrikaḥ//  
 
 
 Ca.6.3.53  asādhyo balavān yaśca
                            keśasīmantakṛjjvaraḥ/  
 srotobhirvisṛtā doṣā guravo rasavāhibhiḥ//  
 
 
 Ca.6.3.54  sarvadehānugāḥ stabdhā jvaraṃ
                            kurvanti santatam/  
 daśāhaṃ dvādaśāhaṃ vā saptāhaṃ vā suduḥsahaḥ//  
 
 
 Ca.6.3.55  sa śīghraṃ śīghrakāritvāt
                            praśamaṃ yāti hanti vā/  
 kāladūṣyaprakṛtibhirdoṣastulyo hi santatam//  
 
 
 Ca.6.3.56  niṣpratyanīkaḥ kurute
                            tasmājjñeyaḥ suduḥsahaḥ/  
 yathā &dhātūṃstathā mūtraṃ purīṣaṃ cānilādayaḥ//  
 &`dhātuṃ' iti pā-. 
 Ca.6.3.57  yugapaccānupadyante
                            &niyamāt santate jvare/  
 sa śuddhyā vā 'apyaśuddhyā vā rasādīnāmaśeṣataḥ//  
 &`anubadhnanti yugapadavaśyaṃ' iti pā-. 
 Ca.6.3.58  saptāhādiṣu kāleṣu praśamaṃ
                            yāti hanti vā/  
 yadā tu nātiśudhyanti na vā śudhyanti sarvaśaḥ//  
 
 
 Ca.6.3.59  dvādaśaite samuddiṣṭāḥ
                            santatasyāśrayāstadā/  
 visargaṃ dvādaśe kṛtvā divase 'avyaktalakṣaṇam//  
 
 
 Ca.6.3.60  durlabhopaśamaḥ kālaṃ
                            dīrghamapyanuvartate/  
 iti buddhvā jvaraṃ vaidya upakrāmettu &santatam//  
 &`santataṃ samupācaret' iti pā-. 
 Ca.6.3.61  kriyākramavidhau yuktaḥ
                            prāyaḥ prāgapatarpaṇaiḥ/  
 raktadhātvāśrayaḥ prāyo doṣaḥ satatakaṃ jvaram//  
 
 
 Ca.6.3.62  sapratyanīkaḥ kurute
                            kālavṛddhikṣayātmakam/  
 ahorātre satatako dvau kālāvanuvartate//  
 
 
 Ca.6.3.63  kālaprakṛtidūṣyāṇāṃ
                            prāpyaivānyatamādbalam/  
 anyedyuṣkaṃ jvaraṃ doṣo ruddhvā medovahāḥ sirāḥ//  
 
 
 Ca.6.3.64  sapratyanīko
                            janayatyekakālamaharniśi/  
 doṣo 'asthimajjagaḥ kuryāttṛtīyakacaturthakau//  
 
 
 Ca.6.3.65
                             gatirdvyekāntarā+&anyedyurdoṣasyoktā 'anyathā paraiḥ/  
 anyedyuṣkaṃ jvaraṃ kuryādapi saṃśritya śoṇitam//  
 &`anyedyuḥ anyedyuṣke jvare/ etadupalakṣaṇaṃ, tṛtīyacaturthakayorapi'
                            iti yogīndranāthasenaḥ  
 Ca.6.3.66  māṃsasrotāṃsyanugato
                            janayettu tṛtīyakam/  
 saṃśrito medaso mārgaṃ doṣaścāpi &caturthakam//  
 &`gatirdvyekāntarā' ityādikaṃ `doṣaścāpi caturthakam' ityantaṃ pāṭhaṃ
                            gaṅgādharo na paṭhati. 
 Ca.6.3.67  anyedyuṣkaḥ pratidinaṃ dinaṃ
                            hitvā tṛtīyakaḥ/  
 dinadvayaṃ yo viśramya pratyeti sa caturthakaḥ//  
 
 
 Ca.6.3.68  adhiśete yathā bhūmiṃ bījaṃ
                            kāle ca rohati/  
 adhiśete tathā dhātuṃ doṣaḥ kāle ca kupyati//  
 
 
 Ca.6.3.69  sa vṛddhiṃ balakālaṃ ca
                            prāpya doṣastṛtīyakam/  
 caturthakaṃ ca kurute pratyanīkabalakṣayāt//  
 
 
 Ca.6.3.70  kṛtvā vegaṃ gatabalāḥ sve sve
                            sthāne vyavasthitāḥ/  
 punarvivṛddhāḥ sve kāle jvarayanti naraṃ malāḥ//  
 
 
 Ca.6.3.71  kaphapittāttrikagrāhī
                            pṛṣṭhādvātakaphātmakaḥ/  
 vātapittācchirogrāhī trividhaḥ syāttṛtīyakaḥ//  
 
 
 Ca.6.3.72  caturthako darśayati
                            prabhāvaṃ dvividhaṃ jvaraḥ/  
 jaṅghābhyāṃ ślaiṣmikaḥ pūrvaṃ śirasto 'anilasaṃbhavaḥ//  
 
 
 Ca.6.3.73  viṣamajvara
                            evānyaścaturthakaviparyayaḥ/  
 trividho dhāturekaiko dvidhātusthaḥ karoti yam//  
 
 
 Ca.6.3.74  prāyaśaḥ sannipātena dṛṣṭaḥ
                            pañcavidho jvaraḥ/  
 sannipāte tu yo bhūyān sa doṣaḥ parikīrtitaḥ//  
 
 
 Ca.6.3.75  &ṛtvahorātradoṣāṇāṃ
                            manasaśca balābalāt/  
 kālamarthavaśāccaiva jvarastaṃ taṃ prapadyate//  
 & 
 Ca.6.3.76  gurutvaṃ dainyamudvegaḥ
                            sadanaṃ chardyarocakau/  
 rasasthite bahistāpaḥ sāṅgamardo vijṛmbhaṇam//  
 
 
 Ca.6.3.77  raktoṣṇāḥ piḍakāstṛṣṇā
                            saraktaṃ ṣṭhīvanaṃ muhuḥ/  
 dāharāgabhramamadapralāpā raktasaṃsthite//  
 
 
 Ca.6.3.78  antardāhaḥ satṛṇmohaḥ
                            saglāniḥ sṛṣṭaviṭkatā/  
 daurgandhyaṃ gātravikṣepo jvare māṃsasthite bhavet//  
 
 
 Ca.6.3.79  svedastīvrā pipāsā ca pralāpo
                            vamyabhīkṣṇaśaḥ/  
 svagandhasyāsahatvaṃ ca medaḥsthe glānyarocakau//  
 
 
 Ca.6.3.80  virekavamane cobhe
                            sāsthibhedaṃ prakūjanam/  
 vikṣepaṇaṃ ca gātrāṇāṃ śvāsaścāsthigate jvare//  
 
 
 Ca.6.3.81  hikkā śvāsastathā
                            kāsastamasaścātidarśanam/  
 marmacchedo bahiḥ śaityaṃ dāho 'antaścaiva majjage//  
 
 
 Ca.6.3.82  śukrasthānagataḥ śukramokṣaṃ
                            kṛtvā vināśya ca/  
 prāṇaṃ vāyvagnisomaiśca sārdhaṃ gacchatyasau vibhuḥ//  
 
 
 Ca.6.3.83  rasaraktāśritaḥ sādhyo
                            medomāṃsagataśca yaḥ/  
 asthimajjagataḥ kṛcchraḥ śukrastho naiva siddhyati//  
 
 
 Ca.6.3.84  hetubhirlakṣaṇaiścoktaḥ
                            pūrvamaṣṭavidho jvaraḥ/  
 samāsenopadiṣṭasya vyāsataḥ śṛṇu lakṣaṇam//  
 
 
 Ca.6.3.85  &śiroruk parvaṇāṃ bhedo
                            dāho romṇāṃ praharṣaṇam/  
 kaṇṭhāsyaśoṣo vamathustṛṣṇā mūrcchā bhramo 'aruciḥ//  
 &`romaharṣaśca dāhaśca parvabhedaḥ śirorujā' iti pā-  
 Ca.6.3.86  svapnanāśo 'ativāgjṛmbhā
                            vātapittajvarākṛtiḥ/  
 śītako gauravaṃ tandrā staimityaṃ parvaṇāṃ ca ruk//  
 
 
 Ca.6.3.87  śirograhaḥ pratiśyāyaḥ kāsaḥ
                            svedāpravartanam/  
 santāpo madhyavegaśca vātaśleṣmajvarākṛtiḥ//  
 
 
 Ca.6.3.88  muhurdāho muhuḥ śītaṃ
                            &svedastambho muhurmuhuḥ/  
 mohaḥ kāso 'arucistṛṣṇā śleṣmapittapravartanam//  
 &`svedaḥ stambhaḥ' iti pā-. 
 Ca.6.3.89  liptatiktāsyatā tandrā
                            śleṣmapittajvarākṛtiḥ/  
 ityete dvandvajāḥ proktāḥ sannipātaja ucyate//  
 
 
 Ca.6.3.90  sannipātajvarasyordhvaṃ
                            trayodaśavidhasya hi/  
 prāksūtritasya vakṣyāmi lakṣaṇaṃ vai pṛthak pṛthak//  
 
 
 Ca.6.3.91  bhramaḥ pipāsā dāhaśca
                            gauravaṃ śiraso 'atiruk/  
 vātapittolbaṇe vidyālliṅgaṃ mandakaphe jvare//  
 
 
 Ca.6.3.92  śaityaṃ
                            kāso 'arucistandrāpipāsādāharugvyathāḥ/  
 vātaśleṣmolbaṇe vyādhau liṅgaṃ pittāvare viduḥ//  
 
 
 Ca.6.3.93  chardiḥ śaityaṃ
                            muhurdāhastṛṣṇā moho 'asthivedanā/  
 mandavāte vyavasyanti liṅgaṃ pittakapholbaṇe//  
 
 
 Ca.6.3.94  sandhyasthiśirasaḥ śūlaṃ
                            pralāpo gauravaṃ bhramaḥ/  
 vātolbaṇe syād dvyanuge tṛṣṇā kaṇṭhāsyaśuṣkatā//  
 
 
 Ca.6.3.95  raktaviṇmūtratā dāhaḥ
                            svedastṛḍ balasaṃkṣayaḥ/  
 mūrcchā ceti tridoṣe syālliṅgaṃ pitte garīyasi//  
 
 
 Ca.6.3.96
                             ālasyārucihṛllāsadāhavamyaratibhramaiḥ/  
 kapholbaṇaṃ sannipātaṃ tandrākāsena cādiśet//  
 
 
 Ca.6.3.97  pratiśyā chardirālasyaṃ
                            tandrā 'arucyagnimārdavam/  
 hīnavāte pittamadhye liṅgaṃ śleṣmādhike matam//  
 
 
 Ca.6.3.98  hāridramūtranetratvaṃ
                            dāhastṛṣṇā bhramo 'aruciḥ/  
 hīnavāte madhyakaphe liṅgaṃ pittādhike matam//  
 
 
 Ca.6.3.99  śirorugvepathuḥ śvāsaḥ
                            pralāpaśchardyarocakau/  
 hīnapitte madhyakaphe liṅgaṃ syānmārutādhike//  
 
 
 Ca.6.3.100  śītako gauravaṃ tandrā
                            pralāpo 'asthiśiro 'atiruk/  
 hīnapitte vātamadhye liṅgaṃ śleṣmādhike viduḥ//  
 
 
 Ca.6.3.101  śvāsaḥ kāsaḥ pratiśyāyo
                            mukhaśoṣo 'atipārśvaruk/  
 kaphahīne pittamadhye liṅgaṃ vātādhike matam//  
 
 
 Ca.6.3.102
                             &varcobhedo 'agnidaurbalyaṃ tṛṣṇā dāho 'arucirbhramaḥ/  
 kaphahīne vātamadhye liṅgaṃ pittādhike viduḥ//  
 &`parvabhedo' iti pā-. 
 Ca.6.3.103  sannipātajvarasyordhvamato
                            vakṣyāmi lakṣaṇam/  
 kṣaṇe dāhaḥ kṣaṇe śītamasthisandhiśirorujā//  
 
 
 Ca.6.3.104  sāsrāve kaluṣe rakte
                            nirbhugne cāpi &darśane/  
 sasvanau sarujau karṇau kaṇṭhaḥ śūkairivāvṛtaḥ//  
 &`locane' iti pā-. 
 Ca.6.3.105  tandrā mohaḥ pralāpaśca
                            kāsaḥ śvāso 'arucirbhramaḥ/  
 paridagdhā kharasparśā jihvā srastāṅgatā param//  
 
 
 Ca.6.3.106  ṣṭhīvanaṃ raktapittasya
                            kaphenonmiśritasya ca/  
 śiraso loṭhanaṃ tṛṣṇā nidrānāśo hṛdi vyathā//  
 
 
 Ca.6.3.107  svedamūtrapurīṣāṇāṃ
                            cirāddarśanamalpaśaḥ/  
 kṛśatvaṃ nātigātrāṇāṃ pratataṃ kaṇṭhakūjanam//  
 
 
 Ca.6.3.108  koṭhānāṃ śyāvaraktānāṃ
                            maṇḍalānāṃ ca darśanam/  
 mūkatvaṃ srotasāṃ pāko gurutvamudarasya ca//  
 
 
 Ca.6.3.109  cirāt pākaśca doṣāṇāṃ
                            sannipātajvarākṛtiḥ/  
 doṣe vibaddhe naṣṭe 'agnau sarvasaṃpūrṇalakṣaṇaḥ//  
 
 
 Ca.6.3.110  sannipātajvaro 'asādhyaḥ
                            kṛcchrasādhyastvato 'anyathā/  
 nidāne trividhā proktā yā pṛthagjajvarākṛtiḥ//  
 
 
 Ca.6.3.111  saṃsargasannipātānāṃ
                            &tayā coktaṃ svalakṣaṇam/  
 āganturaṣṭamo yastu sa nirdiṣṭaścaturvidhaḥ//  
 &`sannipatitatayā' iti pā-. 
 Ca.6.3.112
                             abhighātābhiṣaṅgābhyāmabhicārābhiśāpataḥ/  
 śastraloṣṭakaśākāṣṭhamuṣṭyaratnitaladvijaiḥ//  
 
 
 Ca.6.3.113  tadvidhaiśca hate gātre
                            jvaraḥ syādabhighātajaḥ/  
 tatrābhighātaje vāyuḥ prāyo raktaṃ pradūṣayan//  
 
 
 Ca.6.3.114  savyathāśophavaivarṇyaṃ
                            karoti sarujaṃ jvaram/  
 kāmaśokabhayakrodhairabhiṣaktasya yo jvaraḥ//  
 
 
 Ca.6.3.115  so 'abhiṣaṅgājjvaro jñeyo
                            yaśca bhūtābhiṣaṅgajaḥ/  
 kāmaśokabhayādvāyuḥ, krodhāt pittaṃ, trayo malāḥ//  
 
 
 Ca.6.3.116  bhūtābhiṣaṅgāt kupyanti
                            bhūtasāmānyalakṣaṇāḥ/  
 bhūtādhikāre vyākhyātaṃ tadaṣṭavidhalakṣaṇam//  
 
 
 Ca.6.3.117
                             viṣavṛkṣānilasparśāttathā 'anyairviṣasaṃbhavaiḥ/  
 abhiṣaktasya cāpyāhurjvarameke 'abhiṣaṅgajam//  
 
 
 Ca.6.3.118  cikitsayā viṣaghnyaiva sa
                            śamaṃ labhate naraḥ/  
 abhicārābhiśāpābhyāṃ siddhānāṃ yaḥ pravartate//  
 
 
 Ca.6.3.119  sannipātajvaro ghoraḥ sa
                            vijñeyaḥ suduḥsahaḥ/  
 sannipātajvarasyoktaṃ liṅgaṃ yattasya tat smṛtam//  
 
 
 Ca.6.3.120
                             cittendriyaśarīrāṇāmartayo 'anyāśca naikaśaḥ/  
 prayogaṃ tvabhicārasya dṛṣṭvā śāpasya caiva hi//  
 
 
 Ca.6.3.121  svayaṃ śrutvā 'anumānena
                            &lakṣyate praśamena vā/  
 vaividhyādabhicārasya śāpasya ca tadātmake//  
 &`lakṣayet' iti pā-. 
 Ca.6.3.122  yathākarmaprayogeṇa
                            lakṣaṇaṃ syāt pṛthagvidham/  
 dhyānaniḥśvāsabahulaṃ liṅgaṃ kāmajvare smṛtam//  
 
 
 Ca.6.3.123  śokaje bāṣpabahulaṃ
                            trāsaprāyaṃ bhayajvare/  
 krodhaje bahusaṃrambhaṃ bhūtāveśe tvamānuṣam//  
 
 
 Ca.6.3.124
                             mūrcchāmohamadaglānibhūyiṣṭhaṃ viṣasaṃbhave/  
 keṣāñcideṣāṃ liṅgānāṃ saṃtāpo jāyate puraḥ//  
 
 
 Ca.6.3.125  paścāttulyaṃ tu keṣāñcideṣu
                            kāmajvarādiṣu/  
 kāmādijānāmuddiṣṭaṃ jvarāṇāṃ yadviśeṣaṇam//  
 
 
 Ca.6.3.126  kāmādijānāṃ
                            rogāṇāmanyeṣāmapi tat smṛtam/  
 manasyabhihate pūrvaṃ kāmādyairna tathā balam//  
 
 
 Ca.6.3.127  jvaraḥ prāpnoti
                            vātādyairdeho yāvanna dūṣyati/  
 dehe cābhiha(dru)te pūrvaṃ vātādyairna tathā balam//  
 
 
 Ca.6.3.128  jvaraḥ prāpnoti
                            kāmādyairmano yāvanna dūṣyati/  
 te pūrvaṃ kevalāḥ paścānnijairvyāmiśralakṣaṇāḥ//  
 
 
 Ca.6.3.129  hetvauṣadhaviśiṣṭāśca
                            bhavantyāgantavo jvarāḥ/  
 saṃsṛṣṭāḥ sannipatitāḥ pṛthagvā kupitā malāḥ//  
 
 
 Ca.6.3.130  rasākhyaṃ dhātumanvetya
                            &paktiṃ sthānānnirasya ca/  
 svena tenoṣmaṇā caiva kṛtvā dehoṣmaṇo balam//  
 &`paktisthānāt' iti pā-. 
 Ca.6.3.131  srotāṃsi ruddhvā saṃprāptāḥ
                            kevalaṃ dehamulbaṇāḥ/  
 saṃtāpamadhikaṃ dehe janayanti narastadā//  
 
 
 Ca.6.3.132  bhavatyatyuṣṇasarvāṅgo
                            jvaritastena cocyate/  
 srotasāṃ saṃniruddhatvāt svedaṃ nā nādhigacchati//  
 
 
 Ca.6.3.133  svasthānāt pracyute cāgnau
                            prāyaśastaruṇe jvare/  
 aruciścāvipākaśca gurutvamudarasya ca//  
 
 
 Ca.6.3.134  hṛdayasyāviśuddhiśca tandrā
                            cālasyameva ca/  
 jvaro 'avisargī balavān doṣāṇāmapravartanam//  
 
 
 Ca.6.3.135  lālāpraseko hṛllāsaḥ
                            kṣunnāśo &virasaṃ mukham/  
 stabdhasuptagurutvaṃ ca gātrāṇāṃ bahumūtratā//  
 &` 'aviśadaṃ' iti pā-. 
 Ca.6.3.136  na viḍ jīrṇā na ca
                            glānirjvarasyāmasya lakṣaṇam/  
 jvaravego 'adhikastṛṣṇā pralāpaḥ śvasanaṃ bhramaḥ//  
 
 
 Ca.6.3.137  malapravṛttirutkleśaḥ
                            pacyamānasya lakṣaṇam/  
 kṣut kṣāmatā laghutvaṃ ca gātrāṇāṃ jvaramārdavam//  
 
 
 Ca.6.3.138  doṣapravṛttiraṣṭāho
                            nirāmajvaralakṣaṇam/  
 navajvare divāsvapnasnānābhyaṅgānnamaithunam//  
 
 
 Ca.6.3.139  krodhapravātavyāyāmān
                            kaṣāyāṃśca vivarjayet/  
 jvare laṅghanamevādāvupadiṣṭamṛte jvarāt//  
 
 
 Ca.6.3.140
                             &kṣayānilabhayakrodhakāmaśokaśramodbhavāt/  
 laṅghanena kṣayaṃ nīte doṣe saṃdhukṣite 'anale//  
 &`' 
 Ca.6.3.141  vijvaratvaṃ laghutvaṃ ca
                            &kṣuccaivāsyopajāyate/  
 prāṇāvirodhinā cainaṃ laṅghanenopapādayet//  
 &`lāghavaṃ ca śarīrasya kṣuccaivāsyopajāyate' iti pā-. 
 Ca.6.3.142  balādhiṣṭhānamārogyaṃ
                            yadartho 'ayaṃ kriyākramaḥ/  
 laṅghanaṃ svedanaṃ kālo yavāgvastiktako rasaḥ//  
 
 
 Ca.6.3.143  pācanānyavipakvānāṃ doṣāṇāṃ
                            taruṇe jvare/  
 tṛṣyate salilaṃ coṣṇaṃ &dadyādvātakaphajvare//  
 &`vātakaphātmake' iti pā-. 
 Ca.6.3.144  madyotthe paittike cātha
                            śītalaṃ tiktakaiḥ śṛtam/  
 dīpanaṃ pācanaṃ caiva jvaraghnamubhayaṃ hi tat//  
 
 
 Ca.6.3.145  srotasāṃ śodhanaṃ balyaṃ
                            rucisvedakaraṃ śivam/  
 mustaparpaṭakośīracandanodīcyanāgaraiḥ//  
 
 
 Ca.6.3.146  śṛtaśītaṃ jalaṃ dadyāt
                            pipāsājvaraśāntaye/  
 kaphapradhānānutkliṣṭān doṣānāmāśayasthitān//  
 
 
 Ca.6.3.147  buddhvā jvarakarān kāle
                            vamyānāṃ vamanairharet/  
 anupasthitadoṣāṇāṃ vamanaṃ taruṇe jvare//  
 
 
 Ca.6.3.148  hṛdrogaṃ śvāsamānāhaṃ
                            &mohaṃ ca janayedbhṛśam/  
 sarvadehānugāḥ sāmā dhātusthā &&asunirharāḥ//  
 &`kāsaṃ ca kurute bhṛśam' iti pā-. &&`duḥkhanirharāḥ' iti
                            pā-. 
 Ca.6.3.149  doṣāḥ &phalānāmāmānāṃ
                            svarasā iva sātyayāḥ/  
 vamitaṃ laṅghitaṃ kāle yavāgūbhirupācaret//  
 &`phalebhya āmebhyaḥ' iti pā-. 
 Ca.6.3.150
                             yathāsvauṣadhasiddhābhirmaṇḍapūrvābhirāditaḥ/  
 yāvajjvaramṛdūbhāvāt ṣaḍahaṃ vā vicakṣaṇaḥ//  
 
 
 Ca.6.3.151  tasyāgnirdīpyate tābhiḥ
                            samidbhiriva pāvakaḥ/  
 tāśca bheṣajasaṃyogāllaghutvāccāgnidīpanāḥ//  
 
 
 Ca.6.3.152  vātamūtrapurīṣāṇāṃ
                            &doṣāṇāṃ cānulomanāḥ/  
 svedanāya dravoṣṇatvāddravatvāttṛṭpraśāntaye//  
 &`vibandhasyānulomikaḥ' iti pā-. 
 Ca.6.3.153  āhārabhāvāt prāṇāya
                            saratvāllāghavāya ca/  
 jvaraghnyo &jvarasātmyatvāttasmāt peyābhirāditaḥ//  
 &`tasmāt pūrvaṃ samācaret' iti pā-. 
 Ca.6.3.154
                             &jvarānupacareddhīmānṛte madyasamutthitāt/  
 madātyaye madyanitye grīṣme pittakaphādhike//  
 &`yavāgūbhirjvarān vidvānṛte' iti pā-. 
 Ca.6.3.155  ūrdhvage raktapitte ca
                            yavāgūrna hitā jvare/  
 tatra tarpaṇamevāgre &prayojyaṃ lājasaktubhiḥ//  
 &`pradeyaṃ' iti pā-. 
 Ca.6.3.156  jvarāpahaiḥ
                            phalarasairyuktaṃ samadhuśarkaram/  
 tataḥ sātmyabalāpekṣī bhojayejjīrṇatarpaṇam//  
 
 
 Ca.6.3.157  tanunā mudgayūṣeṇa
                            jāṅgalānāṃ rasena vā/  
 annakāleṣu cāpyasmai vidheyaṃ dantadhāvanam//  
 
 
 Ca.6.3.158  yo 'asya
                            vaktrarasastasmādviparītaṃ priyaṃ ca yat/  
 tadasya mukhavaiśadyaṃ prakāṅkṣāṃ cānnapānayoḥ//  
 
 
 Ca.6.3.159  dhatte
                            rasaviśeṣāṇāmabhijñatvaṃ karoti yat/  
 viśodhya drumaśākhāgrairāsyaṃ prakṣālya cāsakṛt//  
 
 
 Ca.6.3.160
                             mastvikṣurasamadyādyairyathāhāramavāpnuyāt/  
 pācanaṃ śamanīyaṃ vā kaṣāyaṃ pāyayedbhiṣak//  
 
 
 Ca.6.3.161  jvaritaṃ ṣaḍahe 'atīte
                            laghvannapratibhojitam/  
 stabhyante &na vipacyante kurvanti viṣamajvaram//  
 &`na cyavante ca' iti pā-. 
 Ca.6.3.162  doṣā baddhāḥ kaṣāyeṇa
                            stambhitvāttaruṇe jvare/  
 na tu kalpanamuddiśya kaṣāyaḥ pratiṣidhyate//  
 
 
 Ca.6.3.163  yaḥ &kaṣāyakaṣāyaḥ syāt
                            sa varjyastaruṇajvare/  
 yūṣairamlairanamlairvā jāṅgalairvā rasairhitaiḥ//  
 &`kāṣayaḥ kāṣayaḥ' iti pā-. 
 Ca.6.3.164  daśāhaṃ
                            yāvadaśnīyāllaghvannaṃ jvaraśāntaye/  
 ata ūrdhvaṃ kaphe mande vātapittottare jvare//  
 
 
 Ca.6.3.165  paripakveṣu doṣeṣu
                            sarpiṣpānaṃ yathā 'amṛtam/  
 nirdaśāhamapi jñātvā kaphottaramalaṅghitam//  
 
 
 Ca.6.3.166  na sarpiḥ pāyayedvaidyaḥ
                            &kaṣāyaistamupācaret/  
 yāvallaghutvādaśanaṃ dadyānmāṃsarasena ca//  
 &`śamanaistamupācaret' iti pā-. 
 Ca.6.3.167  balaṃ hyalaṃ nigrahāya
                            doṣāṇāṃ, balakṛcca &tat/  
 dāhatṛṣṇāparītasya vātapittottaraṃ jvaram//  
 &`balaṃ hyalaṃ doṣaharaṃ, paraṃ tacca balapradam' iti pā-. 
 Ca.6.3.168  baddhapracyutadoṣaṃ vā
                            nirāmaṃ payasā jayet/  
 kriyābhirābhiḥ praśamaṃ na prayāti yadā jvaraḥ//  
 
 
 Ca.6.3.169  &akṣīṇabalamāṃsāgneḥ
                            śamayettaṃ virecanaiḥ/  
 jvarakṣīṇasya na hitaṃ vamanaṃ na virecanam//  
 &`akṣīṇabalamāṃsasya' iti pā-. 
 Ca.6.3.170  kāmaṃ tu payasā tasya
                            nirūhairvā harenmalān/  
 nirūho balamagniṃ ca vijvaratvaṃ mudaṃ rucim//  
 
 
 Ca.6.3.171  paripakveṣu doṣeṣu
                            prayuktaḥ śīghramāvahet/  
 pittaṃ vā kaphapittaṃ vā pittāśayagataṃ haret//  
 
 
 Ca.6.3.172  sraṃsanaṃ, trīnmalān
                            bastirharet pakvāśayasthitān/  
 jvare purāṇe saṃkṣīṇe kaphapitte dṛḍhāgnaye//  
 
 
 Ca.6.3.173  rukṣabaddhapurīṣāya
                            pradadyādanuvāsanam/  
 gaurave śirasaḥ śūle vibaddheṣvindriyeṣu ca//  
 
 
 Ca.6.3.174  jīrṇajvare rucikaraṃ
                            kuryānmūrdhavirecanam/  
 abhyaṅgāṃśca pradehāṃśca pariṣekāvagāhane//  
 
 
 Ca.6.3.175  vibhajya &śītoṣṇakṛtaṃ
                            kuryājjīrṇe jvare bhiṣak/  
 tairāśu praśamaṃ yāti bahirmārgagato jvaraḥ//  
 &`śītoṣṇatayā' iti pā-. 
 Ca.6.3.176  labhante sukhamaṅgāni balaṃ
                            varṇaśca vardhate/  
 dhūpanāñjanayogaiśca yānti jīrṇajvarāḥ śamam//  
 
 
 Ca.6.3.177  tvaṅmātraśeṣā yeṣāṃ ca
                            bhavatyāganturanvayaḥ/  
 iti kriyākramaḥ siddho jvaraghnaḥ saṃprakāśitaḥ//  
 
 
 Ca.6.3.178  yeṣāṃ tveṣa kramastāni
                            dravyāṇyūrdhvamataḥ śṛṇu/  
 raktaśālyādayaḥ śastāḥ purāṇāḥ ṣaṣṭikaiḥ saha//  
 
 
 Ca.6.3.179  yavāgvodanalājārthe
                            jvaritānāṃ jvarāpahāḥ/  
 lājapeyāṃ sukhajarāṃ pippalīnāgaraiḥ śṛtām//  
 
 
 Ca.6.3.180  pibejjvarī jvaraharāṃ
                            kṣudvānalpāgnirāditaḥ/  
 amlābhilāṣī tāmeva dāḍimāmlāṃ sanāgarām//  
 
 
 Ca.6.3.181  sṛṣṭaviṭ paittiko vā 'atha
                            śītāṃ madhuyutāṃ pibet/  
 peyāṃ vā raktaśālīnāṃ pārśvabastiśiroruji//  
 
 
 Ca.6.3.182  śvadaṃṣṭrākaṇṭakārībhyāṃ
                            siddhāṃ jvaraharāṃ pibet/  
 jvarātisārī peyāṃ vā pibet sāmlāṃ śṛtāṃ naraḥ//  
 
 
 Ca.6.3.183
                             pṛśniparṇībalābilvanāgarotpaladhānyakaiḥ/  
 śṛtāṃ vidārīgandhādyairdīpanīṃ svedanīṃ naraḥ//  
 
 
 Ca.6.3.184  kāsī śvāsī ca hikkī ca
                            yavāgūṃ jvaritaḥ pibet/  
 vibaddhavarcāḥ sayavāṃ pippalyāmalakaiḥ śṛtām//  
 
 
 Ca.6.3.185  sarpiṣmatīṃ pibet peyāṃ
                            jvarī doṣānulomanīm/  
 koṣṭhe vibaddhe saruji pibet peyāṃ śṛtāṃ jvarī//  
 
 
 Ca.6.3.186
                             mṛdvīkāpippalīmūlacavyāmalakanāgaraiḥ/  
 pibet sabilvāṃ peyāṃ vā jvare saparikartike//  
 
 
 Ca.6.3.187
                             balāvṛkṣāmlakolāmlakalaśīdhāvanīśṛtām/  
 asvedanidrastṛṣṇārtaḥ pibet peyāṃ saśarkarām//  
 
 
 Ca.6.3.188  nāgarāmalakaiḥ siddhāṃ
                            ghṛtabhṛṣṭāṃ jvarāpahām/  
 mudgānmasūrāṃścaṇakān kulatthān samakuṣṭakān//  
 ("agniveśasaṃhitā" in cakrapānidatta's commentary)  
 Ca.6.3.189  yūṣārthe &yūṣasātmyānāṃ
                            jvaritānāṃ pradāpayet/  
 paṭolapatraṃ saphalaṃ kulakaṃ pāpacelikam//  
 &`yūṣasātmyāya' iti pā-. 
 Ca.6.3.190  karkoṭakaṃ kaṭhillaṃ ca
                            vidyācchākaṃ jvare hitam/  
 lāvān kapiñjalāneṇāṃścakorānupacakrakān//  
 
 
 Ca.6.3.191  kuraṅgān kālapucchāṃśca
                            hariṇān pṛṣatāñchaśān/  
 pradadyānmāṃsasātmyāya jvaritāya jvarāpahān//  
 
 
 Ca.6.3.192  īṣadamlānanamalān vā rasān
                            kāle vicakṣaṇaḥ/  
 kukkuṭāṃśca mayūrāṃśca tittirikrauñcavartakān//  
 
 
 Ca.6.3.193  gurūṣṇatvānna śaṃsanti
                            jvare keciccikitsakāḥ/  
 laṅghanenānilabalaṃ jvare yadyadhikaṃ bhavet//  
 
 
 Ca.6.3.194  &bhiṣaḍmātrāvikalpajño
                            dadyāttānapi kālavit/  
 gharmāmbu cānupānārthaṃ tṛṣitāya pradāpayet//  
 
 Ca.6.3.195  madyaṃ vā madyasātmyāya
                            yathādoṣaṃ yathābalam/  
 gurūṣṇasnigdhamadhurān kaṣāyāṃśca navajvare//  
 
 
 Ca.6.3.196  āhārān doṣapaktyarthaṃ
                            prāyaśaḥ parivarjayet/  
 annapānakramaḥ siddho jvaraghnaḥ saṃprakāśitaḥ//  
 
 
 Ca.6.3.197  ata ūrdhvaṃ pravakṣyante
                            kaṣāyā jvaranāśanāḥ/  
 pākyaṃ śītakaṣāyaṃ vā mustaparpaṭakaṃ pibet//  
 
 
 Ca.6.3.198  sanāgaraṃ parpaṭakaṃ
                            pibedvā sadurālabham/  
 kirātatiktakaṃ mustaṃ guḍūcīṃ viśvabheṣajam//  
 
 
 Ca.6.3.199  pāṭhāmuśīraṃ sodīcyaṃ
                            pibedvā jvaraśāntaye/  
 jvaraghnā dīpanāścaite kaṣāyā doṣapācanāḥ//  
 
 
 Ca.6.3.200  tṛṣṇārucipraśamanā
                            mukhavairasyanāśanāḥ/  
 kaliṅgakāḥ paṭolasya patraṃ kaṭukarohiṇī//  
 
 
 Ca.6.3.201  paṭolaḥ sārivā mustaṃ pāṭhā
                            kaṭukarohiṇī/  
 nimbaḥ paṭolastriphalā mṛdvīkā mustavatsakau//  
 
 
 Ca.6.3.202  kirātatiktamamṛtā candanaṃ
                            viśvabheṣajam/  
 guḍūcyāmalakaṃ mustamardhaślokasamāpanāḥ//  
 
 
 Ca.6.3.203  kaṣāyāḥ śamayantyāśu pañca
                            pañcavidhāñjvarān/  
 saṃtataṃ satatānyedyustṛtīyakacaturthakān//  
 
 
 Ca.6.3.204  vatsakāragvadhau pāṭhāṃ
                            ṣaḍgranthāṃ kaṭurohiṇīm/  
 mūrvāṃ sātiviṣāṃ nimbaṃ paṭolaṃ dhanvayāsakam//  
 
 
 Ca.6.3.205  vacāṃ mustamuśīraṃ ca
                            madhukaṃ triphalāṃ balām/  
 pākyaṃ śītakaṣāyaṃ vā pibejjvaraharaṃ naraḥ//  
 
 
 Ca.6.3.206
                             madhūkamustamṛdvīkākāśmaryāṇi parūṣakam/  
 trāyamāṇāmuśīraṃ ca triphalāṃ kaṭurohiṇīm//  
 
 
 Ca.6.3.207  pītvā niśisthitaṃ
                            janturjvarācchīghraṃ vimucyate/  
 jātyāmalakamustāni tadvaddhanvayavāsakam//  
 
 
 Ca.6.3.208  vibaddhadoṣo jvaritaḥ
                            kaṣāyaṃ saguḍaṃ pibet/  
 triphalāṃ trāyamāṇāṃ ca mṛdvīkāṃ kaṭurohiṇīm//  
 
 
 Ca.6.3.209  pittaśleṣmaharastveṣa
                            kaṣāyo hyānulomikaḥ/  
 trivṛtāśarkarāyuktaḥ pittaśleṣmajvarāpahaḥ//  
 
 
 Ca.6.3.210  bṛhatyau vatsakaṃ mustaṃ
                            devadāru mahauṣadham/  
 kolavallī ca yogo 'ayaṃ saṃnipātajvarāpahaḥ//  
 
 
 Ca.6.3.211  śaṭī puṣkaramūlaṃ ca
                            vyāghrī śṛṅgī durālabhā/  
 guḍūcī nāgaraṃ pāṭhā kirātaṃ kaṭurohiṇī//  
 
 
 Ca.6.3.212  eṣa śaṭyādiko vargaḥ
                            sannipātajvarāpahaḥ/  
 kāsahṛdgrahapārśvārtiśvāsatandrāsu śasyate//  
 
 
 Ca.6.3.213  bṛhatyau pauṣkaraṃ bhārgī
                            śaṭī śṛṅgī durālabhā/  
 vatsakasya ca bījāni paṭolaṃ kaṭurohiṇī//  
 
 
 Ca.6.3.214  bṛhatyādirgaṇaḥ proktaḥ
                            sannipātajvarāpahaḥ/  
 kāsādiṣu ca sarveṣu dadyāt sopadraveṣu ca//  
 
 
 Ca.6.3.215  kaṣāyāśca yavāgvaśca
                            pipāsājvaranāśanāḥ/  
 nirdiṣṭā bheṣajādhyāye bhiṣaktānapi yojayet//  
 
 
 Ca.6.3.216  jvarāḥ
                            kaṣāyairvamanairlaṅghanairlaghubhojanaiḥ/  
 rūkṣasya ye na śāmyanti sarpisteṣāṃ bhiṣagjitam//  
 
 
 Ca.6.3.217  rūkṣaṃ tejo jvarakaraṃ
                            tejasā rūkṣitasya ca/  
 yaḥ syādanubalo dhātuḥ &snehavadhyaḥ sa cānilaḥ//  
 &`snehasādhyaḥ' iti pā-. 
 Ca.6.3.218  kaṣāyāḥ sarva evaite
                            sarpiṣā saha yojitāḥ/  
 prayojyā jvaraśāntyarthamagnisaṃdhukṣaṇāḥ śivāḥ//  
 
 
 Ca.6.3.219  pippalyaścandanaṃ
                            mustamuśīraṃ kaṭurohiṇī/  
 kaliṅgakāstāmalakī sārivā 'ativiṣā sthirā//  
 
 
 Ca.6.3.220  drākṣāmalakabilvāni
                            trāyamāṇā nidigdhikā/  
 siddhametairghṛtaṃ sadyo jīrṇajvaramapohati//  
 
 
 Ca.6.3.221  kṣayaṃ kāsaṃ śiraḥśūlaṃ
                            pārśvaśūlaṃ halīmakam/  
 aṃsābhitāpamagniṃ ca viṣamaṃ saṃniyacchati//  
 
 
 Ca.6.3.222  vasāṃ guḍūcīṃ triphalāṃ
                            trāyamāṇāṃ yavāsakam/  
 paktvā tena kaṣāyeṇa payasā dviguṇena ca//  
 
 
 Ca.6.3.223
                             pippalīmustamṛdvīkācandanotpalanāgaraiḥ/  
 kalkīkṛtaiśca vipacedghṛtaṃ jīrṇajvarāpaham//  
 
 
 Ca.6.3.224  balāṃ śvadaṃṣṭrāṃ bṛhatīṃ
                            kalasīṃ dhāvanīṃ sthirām/  
 nimbaṃ parpaṭakaṃ mustaṃ trāyamāṇāṃ durālabhām//  
 
 
 Ca.6.3.225  kṛtvā kaṣāyaṃ peṣyārthe
                            dadyāttāmalakīṃ śaṭīm/  
 drākṣāṃ puṣkaramūlaṃ ca medāmāmalakāni ca//  
 
 
 Ca.6.3.226  ghṛtaṃ payaśca tat siddhaṃ
                            sarpirjvaraharaṃ param/  
 &kṣayakāsaśiraḥśūlapārśvaśūlāṃsatāpanut//  
 &`tṛṣṇākāsa-' iti pā-. 
 Ca.6.3.227  jvaribhyo bahudoṣebhya
                            ūrdhvaṃ cādhaśca buddhimān/  
 dadyāt saṃśodhanaṃ kāle kalpe yadupadekṣyate//  
 
 
 Ca.6.3.228  madanaṃ pippalībhirvā
                            kaliṅgairmadhukena vā/  
 yuktamuṣṇāmbunā peyaṃ vamanaṃ jvaraśāntaye//  
 
 
 Ca.6.3.229  kṣaudrāmbunā
                            rasenekṣorathavā lavaṇāmbunā/  
 jvare pracchardanaṃ śastaṃ madyairvā tarpaṇena vā//  
 
 
 Ca.6.3.230  mṛdvīkāmalakānāṃ vā rasaṃ
                            praskandanaṃ pibet/  
 rasamāmalakānāṃ vā ghṛtabhṛṣṭaṃ jvarāpaham//  
 
 
 Ca.6.3.231  lihyādvā traivṛtaṃ cūrṇaṃ
                            saṃyuktaṃ madhusarpiṣā/  
 pibedvā kṣaudramāvāpya saghṛtaṃ triphalārasam//  
 
 
 Ca.6.3.232  āragvadhaṃ vā payasā
                            mṛdvīkānāṃ rasena vā/  
 trivṛtāṃ trāyamāṇāṃ vā payasā jvaritaḥ pibet//  
 
 
 Ca.6.3.233  jvarādvimucyate pītvā
                            mṛdvīkābhiḥ sahābhayām/  
 payo 'anupānamuṣṇaṃ vā pītvā drākṣārasaṃ naraḥ//  
 
 
 Ca.6.3.234
                             kāsācchvāsācchiraḥśūlātpārśvaśūlaccirajvarāt/  
 mucyate jvaritaḥ pītvā pañcamūlīśṛtaṃ payaḥ//  
 
 
 Ca.6.3.235  eraṇḍamūlotkvathitaṃ jvarāt
                            saparikartikāt/  
 payo vimucyate pītvā tadvadbilvaśalāṭubhiḥ//  
 
 
 Ca.6.3.236
                             trikaṇṭakabalāvyāghrīguḍanāgarasādhitam/  
 varcomūtravibandhaghnaṃ śophajvaraharaṃ payaḥ//  
 
 
 Ca.6.3.237  sanāgaraṃ samṛdvīkaṃ
                            saghṛtakṣaudraśarkaram/  
 śṛtaṃ payaḥ sakharjūraṃ pipāsājvaranāśanam//  
 
 
 Ca.6.3.238  caturguṇenāmbhasā vā śṛtaṃ
                            jvaraharaṃ payaḥ/  
 dhāroṣṇaṃ vā payaḥ sadyo vātapittajvaraṃ jayet//  
 
 
 Ca.6.3.239  jīrṇajvarāṇāṃ sarveṣāṃ
                            payaḥ praśamanaṃ param/  
 peyaṃ taduṣṇaṃ śītaṃ vā yathāsvaṃ bheṣajaiḥ śṛtam//  
 
 
 Ca.6.3.240  prayojayejjvaraharānnirūhān
                            sānuvāsanān/  
 pakvāśayagate doṣe vakṣyante ye ca siddhiṣu//  
 
 
 Ca.6.3.241  paṭolāriṣṭapatrāṇi
                            sośīraścaturaṅgulaḥ/  
 hrīberaṃ rohiṇī tiktā śvadaṃṣṭrā madanāni ca//  
 
 
 Ca.6.3.242  sthirā balā ca tat sarvaṃ
                            payasyardhodake śṛtam/  
 kṣīrāvaśeṣaṃ niryūhaṃ saṃyuktaṃ madhusarpiṣā//  
 
 
 Ca.6.3.243  kalkairmadanamustānāṃ
                            pippalyā madhukasya ca/  
 vatsakasya ca saṃyuktaṃ bastiṃ dadyājjvarāpaham//  
 
 
 Ca.6.3.244  śuddhe mārge hṛte doṣe
                            viprasanneṣu dhātuṣu/  
 gatāṅgaśūlo laghvaṅgaḥ sadyo bhavati vijvaraḥ//  
 
 
 Ca.6.3.245  āragvadhamuśīraṃ ca
                            madanasya phalaṃ tathā/  
 catasraḥ &parṇinīścaiva niryūhamupakalpayet//  
 &`parṇīścatasro madhukaṃ' iti pā-. 
 Ca.6.3.246  priyaṅgurmadanaṃ mustaṃ
                            śatāhvā madhuyaṣṭikā/  
 kalkaḥ sarpirguḍaḥ kṣaudraṃ jvaraghno bastiruttamaḥ//  
 
 
 Ca.6.3.247  guḍūcīṃ trāyamāṇāṃ ca
                            candanaṃ madhukaṃ vṛṣam/  
 sthirāṃ balāṃ pṛśniparṇīṃ madanaṃ ceti sādhayet//  
 
 
 Ca.6.3.248  rasaṃ jāṅgalamāṃsasya
                            rasena sahitaṃ bhiṣak/  
 pippalīphalamustānāṃ kalkena madhukasya ca//  
 
 
 Ca.6.3.249  īṣatsalavaṇaṃ yuktyā
                            nirūhaṃ madhusarpiṣā/  
 jvarapraśamanaṃ dadyādbalasvedarucipradam//  
 
 
 Ca.6.3.250  jīvantīṃ madhukaṃ medāṃ
                            pippalīṃ madanaṃ vacām/  
 ṛddhiṃ rāsnāṃ balāṃ &viśvaṃ śatapuṣpāṃ śatāvarīm//  
 &`bilvaṃ' iti pā-. 
 Ca.6.3.251  piṣṭvā kṣīraṃ jalaṃ
                            sarpistailaṃ ca vipacedbhiṣak/  
 ānuvāsanikaṃ snehametaṃ vidyājjvarāpaham//  
 
 
 Ca.6.3.252  paṭolapicumardābhyāṃ
                            guḍūcyā madhukena ca/  
 madanaiśca śṛtaḥ sneho jvaraghnamanuvāsanam//  
 
 
 Ca.6.3.253
                             candanāgurukāśmaryapaṭolamadhukotpalaiḥ/  
 siddhaḥ sneho jvaraharaḥ snehabastiḥ praśasyate//  
 
 
 Ca.6.3.254  yaduktaṃ bheṣajādhyāye
                            vimāne rogabheṣaje/  
 śirovirecanaṃ kuryādyuktijñastajjvarāpaham//  
 
 
 Ca.6.3.255  yacca nāvanikaṃ tailaṃ
                            yāśca prāgdhūmavartayaḥ/  
 mātrāśitīye nirdiṣṭāḥ prayojyāstā jvareṣvapi//  
 
 
 Ca.6.3.256  abhyaṅgāṃśca pradehāṃśca
                            pariṣekāṃśca kārayet/  
 yathābhilāṣaṃ śītoṣṇaṃ vibhajya dvividhaṃ jvaram//  
 
 
 Ca.6.3.257  sahasradhautaṃ sarpirvā
                            tailaṃ vā candanādikam/  
 dāhajvarapraśamanaṃ dadyādabhyañjanaṃ bhiṣak//  
 
 Ca.6.3.258  atha candanādyaṃ
                        tailamupadekṣyāmaḥ---candanabhadraśrīkālānusāryakālīyakapadmāpadmakośīrasārivāmadhukaprapauṇḍarīkanāgapuṣpodīcyavanyapadmotpalanalinakumudasaugandhikapuṇḍarīkaśatapatrabisamṛṇālaśālūkaśaivālakaśerukānantākuśakāśekṣudarbhaśaranalaśālimūlajambuvetasavānīragundrākakubhāsanāśvakarṇasyandanavātapothaśālatāladhavatiniśakhadirakadarakadambakāśmaryaphalasarjaplakṣavaṭakapītanodumbarāśvatthanyagrodhadhātakīdūrvetkaṭaśṛṅgāṭakamañjiṣṭhājyotiṣmatīpuṣkarabījakrauñcādanabadarīkovidārakadalīsaṃvartakāriṣṭaśataparvāśīta-&kumbhikāśatāvarīśrīparṇīśrāvaṇīmahāśrāvaṇīrohiṇīśītapākyodanapākīkālābalāpayasyāvidārījīvakarṣabhakamedāmahāmedāmadhurasarṣyaproktātṛṇaśūnyamocarasāṭarūṣakabakulakuṭajapaṭolanimbaśālmalīnārikelakharjūramṛdvīkāpriyālapriyaṅgudhanvanātmaguptāmadhūkānāmanyeṣāṃ
                        ca śītavīryāṇāṃ yathālābhamauṣadhānāṃ kaṣāyaṃ kārayet/  
 tena kaṣāyeṇa dviguṇitapayasā teṣāmeva ca kalkena kaṣāyārdhamātraṃ mṛdvagninā
                        sādhayettailam/  
 etattailamabhyaṅgāt sadyo dāhajvaramapanayati/  
 etaireva cauṣadhairaślakṣṇapiṣṭaiḥ suśītaiḥ pradehaṃ kārayet/  
 etaireva ca śṛtaśītaṃ salilamavagāhapariṣekārthaṃ prayuñjīta//  
 iti candanādyaṃ tailam//  
 &`-śvetakumbhikā-' iti pā-. 
 Ca.6.3.259
                         madhvāranālakṣīradadhighṛtasalilasekāvagāhāśca sadyo
                        dāhajvaramapanayanti śītasparśatvāt//  
 Ca.6.3.260  bhavanti cātra--- 
 
 pauṣkareṣu suśīteṣu padmotpaladaleṣu ca/  
 kadalīnāṃ ca patreṣu kṣaumeṣu vimaleṣu ca//  
 
 
 Ca.6.3.261  candanodakaśīteṣu &śīte
                            dhārāgṛhe 'api vā/  
 himāmbusikte sadane &&dāhārtaḥ saṃviśet sukham//  
 &`supyādāhārditaḥ sukham' iti pā-. &&`śīte dhārāgṛhe 'api vā'
                            iti pā-. 
 Ca.6.3.262  hemaśaṅkhapravālānāṃ
                            maṇīnāṃ mauktikasya ca/  
 candanodakaśītānāṃ &saṃsparśānurasān spṛśet//  
 &`saṃsparśānurasā' iti pā-. 
 Ca.6.3.263  sragbhirnīlotpalaiḥ
                            padmairvyajanairvividhairapi/  
 &śītavātāvahairvyajjyeccandanodakavarṣibhiḥ//  
 &`śītavātakarairvījyaḥ' iti pā-. 
 Ca.6.3.264  nadyastaḍāgāḥ padminyo
                            hradāśca vimalodakāḥ/  
 avagāhe hitā dāhatṛṣṇāglānijvarāpahāḥ//  
 
 
 Ca.6.3.265  priyāḥ pradakṣiṇācārāḥ
                            pramadāścandanokṣitāḥ/  
 sāntvayeyuḥ paraiḥ kāmairmaṇimauktikabhūṣaṇāḥ//  
 
 
 Ca.6.3.266  śītāni cānnapānāni
                            śītānyupavanāni ca/  
 
 vāyavaścandrapādāśca śītā dāhajvarāpahāḥ//  
 Ca.6.3.267  athoṣṇābhiprāyiṇāṃ
                        jvaritānāmabhyaṅgādīnupakramānupadekṣyāmaḥ---agurukuṣṭhatagarapatranaladaśaileyadhyāmakahareṇukāsthauṇeyakakṣemakailāvarāṅgadalapuratamālapatrabhūtīkarohiṣasaralaśallakīdevadārvagnimanthabilvasyonākakāśmaryapāṭalāpunarnavāvṛścīrakaṇṭakārībṛhatīśālaparṇīpṛśniparṇīmāṣaparṇīmudgaparṇīgokṣurakairaṇḍaśobhāñjanakavaruṇārkacirabilvatilvakaśaṭīpuṣkaramūlagaṇḍīrorubūkapattūrākṣīvāśmāntakaśigrumātuluṅgapīlukamūlakaparṇītilaparṇīpīluparṇīmeṣaśṛṅgīhiṃsrādantaśaṭhairāvatakabhallātakāsphota-&kāṇḍīrātmajaikeṣīkākarañjadhānyakājamodapṛthvīkāsumukha-&&surasakuṭherakakālamālakaparṇāsakṣavakaphaṇijjhakabhūstṛṇaśṛṅgaverapippalīsarṣapāśvagandhārāsnā-&&&ruhārohāvacābalātibalāguḍūcīśatapuṣpāśītavallīnākulīgandhanākulīśvetājyotiṣmatīcitrakādhyaṇḍāmlacāṅgerītilabadarakulatthamāṣāṇāmevaṃvidhānāmanyeṣāṃ
                        coṣṇavīryāṇāṃ yathālābhamauṣadhānāṃ kaṣāyaṃ kārayet, tena kaṣāyeṇa teṣāmeva
                        ca kalkena
                        surāsauvīrakatuṣodakamaireyamedakadadhimaṇḍāranālakaṭvaraprativinītena
                        tailapātraṃ vipācayet/  
 tena sukhoṣṇena tailenoṣṇābhiprāyiṇaṃ jvaritamabhyañjyāt, tathā śītajvaraḥ
                        praśāmyati; etaireva cauṣadhaiḥ ślakṣṇapiṣṭaiḥ sukhoṣṇaiḥ pradehaṃ kārayet,
                        etaireva ca śṛtaṃ sukhoṣṇaṃ salilamavagāhanārthaṃ pariṣekārthaṃ ca
                        prayuñjīta śītajvarapraśamārtham//  
 &`-kāṇḍīrātmaguptākākāṇḍaiṣīkā-' iti pā-.
                        &&`-surasakarakakaṇḍīrakuṭherakauṭheraka-' iti pā-.
                        &&&`-ruhāvarohā-' iti pā-. ityagurvādyaṃ tailam/  
 Ca.6.3.268  bhavanti cātra--- 
 
 trayodaśavidhaḥ svedaḥ svedādhyāye nidarśitaḥ/  
 mātrākālavidā yuktaḥ sa ca śītajvarāpahaḥ//  
 
 
 Ca.6.3.269  sā kuṭī tacca śayanaṃ
                            taccāvacchādanaṃ jvaram/  
 śītaṃ praśamayantyāśu dhūpāścāgurujā ghanāḥ//  
 
 
 Ca.6.3.270  cārūpacitagātryaśca taruṇyo
                            yauvanoṣmaṇā/  
 āśleṣācchamayantyāśu pramadāḥ śiśirajvaram//  
 
 
 Ca.6.3.271  svedanānyannapānāni
                            vātaśleṣmaharāṇi ca/  
 śītajvaraṃ jayantyāśu saṃsargabalayojanāt//  
 
 
 Ca.6.3.272  vātaje śramaje caiva purāṇe
                            ksataje jvare/  
 laṅghanaṃ na hitaṃ vidyācchamanaistānupācaret//  
 
 
 Ca.6.3.273  vikṣipyāmāśayoṣmāṇaṃ
                            yasmādgatvā rasaṃ nṛṇām/  
 jvaraṃ kurvanti doṣāstu hīyate 'agnibalaṃ tataḥ//  
 
 
 Ca.6.3.274  yathā prajvalito vahniḥ
                            sthālyāmindhanavānapi/  
 na pacatyodanaṃ samyaganilaprerito bahiḥ//  
 
 
 Ca.6.3.275  paktisthānāttathā
                            dosairūṣmā kṣipto bahirnṛṇām/  
 na pacatyabhyavahṛtaṃ kṛcchrāt pacati vā laghu//  
 
 
 Ca.6.3.276  ato 'agnibalarakṣārthaṃ
                            laṅghanādikramo hitaḥ/  
 saptāhena hi pacyante saptadhātugatā malāḥ//  
 
 
 Ca.6.3.277  nirāmaścāpyataḥ prokto
                            jvaraḥ prāyo 'aṣṭame 'ahani/  
 udīrṇadoṣastvalpāgniraśnan guru viśeṣataḥ//  
 
 
 Ca.6.3.278  mucyate sahasā prāṇaiściraṃ
                            kliśyati vā naraḥ/  
 etasmātkāraṇādvidvān vātike 'apyādito jvare//  
 
 
 Ca.6.3.279  nāti gurvati vā snigdhaṃ
                            bhojayet sahasā naram/  
 jvare mārutaje tvādāvanapekṣyāpi hi kramam//  
 
 
 Ca.6.3.280
                             kuryānniranubandhānāmabhyaṅgādīnupakramān/  
 pāyayitvā kaṣāyaṃ ca bhojayedrasabhojanam//  
 
 
 Ca.6.3.281  jīrṇajvaraharaṃ kuryāt
                            sarvaśaścāpyupakramam/  
 śleṣmalānāmavātānāṃ jvaro+&anuṣṇaḥ kaphādhikaḥ//  
 &` 'anuṣṇo' iti pā-. 
 Ca.6.3.282  paripākaṃ na saptāhenāpi
                            yāti mṛdūṣmaṇām/  
 taṃ krameṇa yathoktena laṅghanālpāśanādinā//  
 
 
 Ca.6.3.283  ādaśāhamupakramya
                            kaṣāyādyairupācaret/  
 sāmā ye ye ca kaphajāḥ kaphapittajvarāśca ye//  
 
 
 Ca.6.3.284  laṅghanaṃ laṅghanīyoktaṃ
                            teṣu kāryaṃ prati prati/  
 vamanaiśca virekaiśca bastibhiśca yathākramam//  
 
 
 Ca.6.3.285  jvarānupacareddhīmān
                            kaphapittānilodbhavān/  
 saṃsṛṣṭān sannipatitān buddhvā taratamaiḥ samaiḥ//  
 
 
 Ca.6.3.286  jvarān doṣakramāpekṣī
                            yathoktairauṣadhairjayet/  
 vardhanenaikadoṣasya kṣapaṇenocchritasya vā//  
 
 
 Ca.6.3.287  kaphasthānānupūrvyā vā
                            sannipātajvaraṃ jayet/  
 sannipātajvarasyānte karṇamūle sudāruṇaḥ//  
 
 
 Ca.6.3.288  śothaḥ saṃjāyate tena
                            kaścideva pramucyate/  
 raktāvasecanaiḥ śīghraṃ sarpiṣpānaiśca taṃ jayet//  
 
 
 Ca.6.3.289  pradehaiḥ
                            kaphapittaghnairnāvanaiḥ kavalagrahaiḥ/  
 śītoṣṇasnigdharūkṣādyairjvaro yasya na śāmyati//  
 
 
 Ca.6.3.290  śākhānusārī &raktasya
                            so 'avasekāt praśāmyati/  
 visarpeṇābhighātena yaśca visphoṭakairjvaraḥ//  
 &`tasyāśu muñcedbāhvoḥ ktamāt sirām' iti yogīndranāthasenasaṃmataḥ
                            pāṭhaḥ. 
 Ca.6.3.291  tatrādau sarpiṣaḥ pānaṃ
                            kaphapittottaro na cet/  
 daurbalyāddehadhātūnāṃ jvaro jīrṇo 'anuvartate//  
 
 
 Ca.6.3.292  balyaiḥ
                            saṃbṛṃhaṇaistasmādāhāraistamupācaret/  
 karma sādhāraṇaṃ &jahyāttṛtīyakacaturthakau//  
 &`kuryāttṛtīyakacaturdhake' iti pā-. 
 Ca.6.3.293  āganturanubandho hi prāyaśo
                            viṣamajvare/  
 vātapradhānaṃ sarpirbhirbastibhiḥ sānuvāsanaiḥ//  
 
 
 Ca.6.3.294  snigdhoṣṇairannapānaiśca
                            śamayedviṣamajvaram/  
 virecanena payasā sarpiṣā saṃskṛtena ca//  
 
 
 Ca.6.3.295  viṣamaṃ tiktaśītaiśca
                            jvaraṃ pittottaraṃ jayet/  
 vamanaṃ pācanaṃ rūkṣamannapānaṃ vilaṅghanam//  
 
 
 Ca.6.3.296  kaṣāyoṣṇaṃ ca viṣame jvare
                            śastaṃ kaphottare/  
 yogāḥ &parāḥ pravakṣyante viṣamajvaranāśanāḥ//  
 &`paraṃ' iti pā-. 
 Ca.6.3.297  prayoktavyā matimatā
                            doṣādīn pravibhajya te/  
 surā samaṇḍā pānārthe bhakṣyārthe caraṇāyudhaḥ//  
 
 
 Ca.6.3.298  tittiriśca mayūraśca
                            prayojyā viṣamajvare/  
 pibedvā ṣaṭpalaṃ sarpirabhayāṃ vā prayojayet//  
 
 
 Ca.6.3.299  triphalāyāḥ kaṣāyaṃ vā
                            guḍūcyā rasameva vā/  
 nīlinīmajagandhāṃ ca trivṛtāṃ kaṭurohiṇīm//  
 
 
 Ca.6.3.300  pibejjvarāgame yuktyā
                            snehasvedopapāditaḥ/  
 sarpiṣo mahatīṃ mātrāṃ pītvā vā chardayet punaḥ//  
 
 
 Ca.6.3.301  upayujyānnapānaṃ vā
                            prabhūtaṃ punarullikhet/  
 sānnaṃ madyaṃ prabhūtaṃ vā pītvā svapyājjvarāgame//  
 
 
 Ca.6.3.302  āsthāpanaṃ yāpanaṃ vā
                            kārayedviṣamajvare/  
 payasā vṛṣadaṃśasya &śakṛdvā tadahaḥ pibet//  
 &`śakṛdvegāgame' iti pā-. 
 Ca.6.3.303  vṛṣasya dadhimaṇḍena surayā
                            &vā sasaindhavam/  
 pippalyāstriphalāyāśca dadhnastakrasya sarpiṣaḥ//  
 &`vā 'atha saindhavam' iti pā-. 
 Ca.6.3.304  pañcagavyasya payasaḥ
                            prayogo viṣamajvare/  
 rasonasya satailasya prāgbhaktamupasevanam//  
 
 
 Ca.6.3.305
                             medyānāmuṣṇavīryāṇāmāmiṣāṇāṃ ca bhakṣaṇam/  
 hiṅgutulyā tu vaiyāghrī vasā nasyaṃ sasaindhavā//  
 
 
 Ca.6.3.306  purāṇasarpiḥ siṃhasya vasā
                            tadvat sasaindhavā/  
 saindhavaṃ pippalīnāṃ ca taṇḍulāḥ samanaḥśilāḥ//  
 
 
 Ca.6.3.307  netrāñjanaṃ tailapiṣṭaṃ
                            śasyate viṣamajvare/  
 palaṅkaṣā nimbapatraṃ vacā kuṣṭhaṃ harītakī//  
 
 
 Ca.6.3.308  sarṣapāḥ sayavāḥ
                            sarpirdhūpanaṃ jvaranāśanam/  
 ye dhūmā dhūpanaṃ yacca nāvanaṃ cāñjanaṃ ca yat//  
 
 
 Ca.6.3.309  manovikāre nirdiṣṭaṃ kāryaṃ
                            tadviṣamajvare/  
 maṇīnāmoṣadhīnāṃ ca maṅgalyānāṃ viṣasya ca//  
 
 
 Ca.6.3.310  dhāraṇādagadānāṃ ca
                            sevanānna bhavejjvaraḥ/  
 somaṃ sānucaraṃ devaṃ samātṛgaṇamīśvaram//  
 
 
 Ca.6.3.311  pūjayan prayataḥ śīghraṃ
                            mucyate viṣamajvarāt/  
 viṣṇuṃ sahasramūrdhānaṃ carācarapatiṃ vibhum//  
 
 
 Ca.6.3.312  stuvannāmasahasreṇa jvarān
                            sarvānapohati/  
 brahmāṇamaśvināvindraṃ hutabhakṣaṃ himācalam//  
 
 
 Ca.6.3.313  gaṅgāṃ
                            &marudgaṇāṃśceṣṭyā pūjayañjayati jvarān/  
 bhaktyā mātuḥ pituścaiva gurūṇāṃ pūjanena ca//  
 &`marudgaṇāṃśceṣtān' iti pā-. 
 Ca.6.3.314  brahmacaryeṇa tapasā
                            satyena niyamena ca/  
 japagomapradānena vedānāṃ śravaṇena ca//  
 
 
 Ca.6.3.315  jvarādvimucyate śīghraṃ
                            sādhūnāṃ darśanena ca/  
 jvare rasasthe vamanamupavāsaṃ ca kārayet//  
 
 
 Ca.6.3.316  sekapradehau raktasthe
                            tathā saṃśamanāni ca/  
 virecanaṃ sopavāsaṃ māṃsamedaḥsthite hitam//  
 
 
 Ca.6.3.317  asthimajjagate deyā nirūhāḥ
                            sānuvāsanāḥ/  
 śāpābhicārādbhūtānāmabhiṣaṅgācca yo jvaraḥ//  
 
 
 Ca.6.3.318  daivavyapāśrayaṃ tatra
                            sarvamauṣadhamiṣyate/  
 abhighātajvaro &naśyet pānābhyaṅgena sarpiṣaḥ//  
 &`na syāt' iti pā-. 
 Ca.6.3.319  &raktāvasekairmadyaiśca
                            sātmyairmāṃsarasaudanaiḥ/  
 sānāho madyasātmyānāṃ madirārasabhojanaiḥ//  
 &`medyaiśca' iti pā-. 
 Ca.6.3.320  kṣatānāṃ vraṇitānāṃ ca
                            kṣatavraṇacikitsayā/  
 āśvāseneṣṭalābhena vāyoḥ praśamanena ca//  
 
 
 Ca.6.3.321  harṣaṇaiśca śamaṃ yānti
                            kāmaśokabhayajvarāḥ/  
 kāmyairarthairmanojñaiśca pittaghnaiścāpyupakramaiḥ//  
 
 
 Ca.6.3.322  sadvākyaiśca śamaṃ yāti
                            jvaraḥ krodhasamuthitaḥ/  
 kāmāt krodhajvaro nāśaṃ krodhāt kāmasamudbhavaḥ//  
 
 
 Ca.6.3.323  yāti tābhyāmubhābhyāṃ ca
                            bhayaśokasamutthitaḥ/  
 jvarasya vegaṃ kālaṃ ca cintayañjvaryate tu yaḥ//  
 
 
 Ca.6.3.324  jvarapramokṣe puruṣaḥ kūjan
                            vamati ceṣṭate/  
 śvasanvivarṇaḥ svinnāṅgo vepate līyate muhuḥ//  
 
 
 Ca.6.3.325  pralapatyuṣṇasarvāṅgaḥ
                            śītāṅgaśca bhavatyapi/  
 visaṃjño jvaravegārtaḥ sakrodha iva &vīkṣyate//  
 &`vīkṣate' iti pā-. 
 Ca.6.3.326  sadoṣaśabdaṃ ca śakṛddravaṃ
                            sravati vegavat/  
 liṅgānyetāni jānīyājjvaramokṣe vicakṣaṇaḥ//  
 
 
 Ca.6.3.327  bahudoṣasya &balavān
                            prāyeṇābhinavo jvaraḥ/  
 &&satkriyādoṣapaktyā cedvimuñcati sudāruṇam//  
 &`balinaḥ' iti pā-. &&`sa kriyādoṣapattayā' iti pā-. 
 Ca.6.3.328  kṛtvā doṣavaśādvegaṃ
                            kramāduparamanti ye/  
 teṣāmadāruṇo mokṣo jvarāṇāṃ cirakāriṇām//  
 
 
 Ca.6.3.329  vigataklamasaṃtāpamavyathaṃ
                            vimalendriyam/  
 yuktaṃ prakṛtisattvena vidyāt puruṣamajvaram//  
 
 
 Ca.6.3.330  sajvaro jvaramuktaśca
                            vidāhīni gurūṇi ca/  
 asātmyānyannapānāni viruddhāni ca varjayet//  
 
 
 Ca.6.3.331  vyavāyamaticeṣṭāśca
                            snānamatyaśanāni ca/  
 tathā jvaraḥ śamaṃ yāti praśānto jāyate na ca//  
 
 
 Ca.6.3.332  vyāyāmaṃ ca vyavāyaṃ ca
                            snānaṃ caṅkramaṇāni ca/  
 jvaramukto na seveta yāvanna balavān bhavet//  
 
 
 Ca.6.3.333  asaṃjātabalo yastu
                            jvaramukto niṣevate/  
 varjyametannarastasya punarāvartate jvaraḥ//  
 
 
 Ca.6.3.334  durhṛteṣu ca doṣeṣu yasya
                            vā vinivartate/  
 svalpenāpyapacāreṇa tasya vayāvatate punaḥ//  
 
 
 Ca.6.3.335  cirakālaparikliṣṭaṃ
                            durbalaṃ &hīnatejasam/  
 acireṇaiva kālena sa hanti punarāgataḥ//  
 &`dīnacetasam' iti pā-. 
 Ca.6.3.336  &athavā 'api parīpākaṃ
                            dhātuṣveva kramānmalāḥ/  
 yānti jvaramakurvantaste tathā 'apyapakurvate//  
 &`athavā viparīpākaṃ' iti pā-. 
 Ca.6.3.337  dīnatāṃ śvayathuṃ glāniṃ
                            pāṇḍutāṃ nānnakāmatām/  
 kaṇḍūrutkoṭhapiḍakāḥ kurvantyagniṃ ca te mṛdum//  
 
 
 Ca.6.3.338  evamanye 'api ca gadā
                            vyāvartante punargatāḥ/  
 anirghātena doṣāṇāmalpairapyahitairnṛṇām//  
 
 
 Ca.6.3.339  nirvṛtte 'api jvare
                            tasmādyathāvasthaṃ yathābalam/  
 yathāprāṇaṃ hareddoṣaṃ prayogairvā śamaṃ nayet//  
 
 
 Ca.6.3.340  mṛdubhiḥ śodhanaiḥ
                            śuddhiryāpanā bastayo hitāḥ/  
 hitāśca laghavo yūṣā jāṅgalāmiṣajā rasāḥ//  
 
 
 Ca.6.3.341
                             abhyaṅgodvartanasnānadhūpanānyañjanāni ca/  
 hitāni punarāvṛtte jvare tiktaghṛtāni ca//  
 
 
 Ca.6.3.342  gurvyabhiṣyandyasātmyānāṃ
                            bhojanāt punarāgate/  
 laṅghanoṣṇopacārādiḥ kramaḥ kāryaśca pūrvavat//  
 
 
 Ca.6.3.343  kirātatiktakaṃ tiktā mustaṃ
                            parpaṭako 'amṛtā/  
 ghnanti pītāni cābhyāsāt punarāvartakaṃ jvaram//  
 
 
 Ca.6.3.344  tasyāṃ tasyāmavasthāyāṃ
                            jvaritānāṃ vicakṣaṇaḥ/  
 jvarakriyākramāpekṣī kuryāttattaccikitsitam//  
 
 
 Ca.6.3.345  rogarāṭra
                            sarvabhūtānāmantakṛddāruṇo jvaraḥ/  
 tasmādviśeṣatastasya yateta praśame bhiṣak//  
 
 Ca.6.3.346  tatra ślokaḥ--- 
 
 yathākramaṃ yathāpraśnamuktaṃ jvaracikitsitam/  
 ātreyeṇāgniveśāya bhūtānāṃ hitakāmyayā//  
 
 ityagniveśakṛte tantre carakapratisaṃskṛte cikitsitasthāne
                        jvaracikitsitaṃ nāma tṛtīyo 'adhyāyaḥ//3// 
 
 
                    caturtho 'adhyāyaḥ/
                     Ca.6.4.1  athāto raktapittacikitsitaṃ
                        vyākhyāsyāmaḥ//  
 Ca.6.4.2  iti ha smāha bhagavānātreyaḥ//  
 
 Ca.6.4.3  viharantaṃ jitātmānaṃ
                            pañcagaṅge punarvasum/  
 praṇamyovāca nirmohamagniveśo 'agnivarcasam//  
 
 
 Ca.6.4.4  bhagavan raktapittasya
                            heturuktaḥ salakṣaṇaḥ/  
 vaktavyaṃ yat paraṃ tasya vaktumarhasi tadguro//  
 
 
 Ca.6.4.5  gururuvāca--- mahāgadaṃ
                            mahāvegamagnivacchīghrakāri ca/  
 hetulakṣaṇavicchīghraṃ raktapittamupācaret//  
 
 
 Ca.6.4.6  tasyoṣṇaṃ tīkṣṇamamlaṃ ca
                            kaṭūni lavaṇāni ca/  
 gharmaścānnavidāhaśca hetuḥ pūrvaṃ nidarśitaḥ//  
 
 
 Ca.6.4.7  tairhetubhiḥ samutkliṣṭaṃ
                            pittaṃ raktaṃ prapadyate/  
 tadyonitvāt prapannaṃ ca vardhate tat pradūṣayat//  
 
 
 Ca.6.4.8  tasyoṣmaṇā dravo
                            dhāturdhātordhātoḥ prasicyate/  
 svidyatastena saṃvṛddhiṃ bhūyastadadhigacchati//  
 
 
 Ca.6.4.9  saṃyogāddūṣaṇāttattu
                            sāmānyādgandhavarṇayoḥ/  
 raktasya pittamākhyātaṃ raktapittaṃ manīṣibhiḥ//  
 
 
 Ca.6.4.10  plīhānaṃ ca yakṛccaiva
                            tadadhiṣṭhāya vartate/  
 srotāṃsi raktavāhīni tanmūlāni hi dehinām//  
 
 
 Ca.6.4.11  sāndraṃ sapāṇḍu sasnehaṃ
                            picchilaṃ ca kaphānvitam/  
 śyāvāruṇaṃ saphenaṃ ca tanu rūkṣaṃ ca vātikam//  
 
 
 Ca.6.4.12  raktapittaṃ kaṣāyābhaṃ kṛṣṇaṃ
                            gomūtrasaṃnibham/  
 mecakāgāradhūmābhamañjanābhaṃ ca paittikam//  
 
 
 Ca.6.4.13  saṃsṛṣṭaliṅgaṃ
                            saṃsargāttriliṅgaṃ sānnipātikam/  
 ekadoṣānugaṃ sādhyaṃ dvidoṣaṃ yāpyamucyate//  
 
 
 Ca.6.4.14  yattridoṣamasādhyaṃ
                            tanmandāgnerativegavat/  
 vyādhibhiḥ kṣīṇadehasya vṛddhasyānaśnataśca yat//  
 
 
 Ca.6.4.15  gatirūrdhvamadhaścaiva
                            raktapittasya darśitā/  
 ūrdhvā saptavidhadvārā dvidvārā tvadharā gatiḥ//  
 
 
 Ca.6.4.16  sapta cchidrāṇi śirasi dve
                            cādhaḥ, sādhyamūrdhvagam/  
 yāpyaṃ tvadhogaṃ, mārgau tu dvāvasādhyaṃ prapadyate//  
 
 
 Ca.6.4.17  yadā tu sarvacchidrebhyo
                            romakūpebhya eva ca/  
 vartate tāmasaṅkhyeyāṃ gatiṃ tasyāhurāntikīm//  
 
 
 Ca.6.4.18  yaccobhayābhyāṃ
                            mārgābhyāmatimātraṃ pravartate/  
 tulyaṃ kuṇapagandhena raktaṃ kṛṣṇamatīva ca//  
 
 
 Ca.6.4.19  saṃsṛṣṭaṃ kaphavātābhyāṃ
                            &kaṇṭhe sajjati cāpi yat/  
 yaccāpyupadravaiḥ sarvairyathoktaiḥ samabhidrutam//  
 &`yacca kaṇṭhe 'avasajjati' iti pā-. 
 Ca.6.4.20
                             hāridranīlaharitatāmrairvarṇairupadrutam/  
 kṣīṇasya kāsamānasya yacca tacca na sidhyati//  
 
 
 Ca.6.4.21  yaddvidoṣānugaṃ yadvā śāntaṃ
                            &śāntaṃ prakupyati/  
 mārgānmārgaṃ caredyadvā yāpyaṃ pittamasṛk ca tat//  
 &`bhūyaḥ pravartate' iti pā-. 
 Ca.6.4.22  ekamārgaṃ balavato nātivegaṃ
                            navotthitam/  
 raktapittaṃ sukhe kāle sādhyaṃ syānnirupadravam//  
 
 
 Ca.6.4.23  snigdhoṣṇamuṣṇarūkṣaṃ ca
                            raktapittasya kāraṇam/  
 adhogasyottaraṃ prāyaḥ, pūrvaṃ syādūrdhvagasya tu//  
 
 
 Ca.6.4.24  ūrdhvagaṃ
                            kaphasaṃsṛṣṭamadhogaṃ mārutānugam/  
 dvimārgaṃ kaphavātābhyāmubhābhyāmanubadhyate//  
 
 
 Ca.6.4.25  akṣīṇabalamāṃsasya
                            raktapittaṃ yadaśnataḥ/  
 taddoṣaduṣṭamutkliṣṭaṃ nādau stambhanamarhati//  
 
 
 Ca.6.4.26  galagrahaṃ pūtinasyaṃ
                            mūrcchāyamaruciṃ jvaram/  
 gulmaṃ plīhānamānāhaṃ kilāsaṃ kṛcchramūtratām//  
 
 
 Ca.6.4.27  kuṣṭhānyarśāṃsi vīsarpaṃ
                            varṇanāśaṃ bhagandaram/  
 buddhīndriyoparodhaṃ ca kuryāt sambhitamāditaḥ//  
 
 
 Ca.6.4.28  tasmādupekṣyaṃ balino
                            &baladoṣavicāriṇā/  
 raktapittaṃ prathamataḥ &&pravṛddhaṃ siddhimicchatā//  
 &`baladoṣau prapaśyatā' iti pā-. &&`pravṛttaṃ' iti pā-. 
 Ca.6.4.29  prāyeṇa hi
                            samutkliṣṭamāmadoṣāccharīriṇām/  
 vṛddhiṃ prayāti pittāsṛktasmāttallaṅghyamāditaḥ//  
 
 
 Ca.6.4.30  mārgau doṣānubandhaṃ ca
                            nidānaṃ prasamīkṣya ca/  
 laṅghanaṃ raktapittādau tarpaṇaṃ vā prayojayet//  
 
 
 Ca.6.4.31
                             hrīberacandanośīramustaparpaṭakaiḥ śṛtam/  
 kevalaṃ śṛtaśītaṃ vā dadyāttoyaṃ pipāsave//  
 
 
 Ca.6.4.32  ūrdhvage tarpaṇaṃ pūrvaṃ
                            peyāṃ pūrvamadhogate/  
 kālasātmyānubandhajño dadyāt prakṛtikalpavit//  
 
 
 Ca.6.4.33  jalaṃ
                            kharjūramṛdvīkāmadhūkaiḥ saparūṣakaiḥ/  
 śṛtaśītaṃ prayoktavyaṃ tarpaṇārthe saśarkaram//  
 
 
 Ca.6.4.34  tarpaṇaṃ saghṛtakṣaudraṃ
                            lājacūrṇaiḥ pradāpayet/  
 ūrdhvagaṃ raktapittaṃ tat pītaṃ kāle vyapohati//  
 
 
 Ca.6.4.35  mandāgneramlasātmyāya tat
                            sāmlamapi kalpayet/  
 &dāḍimāmalakairvidvānamlārthaṃ cānudāpayet//  
 &`dāḍimāmalakau' iti pā-. 
 Ca.6.4.36
                             śāliṣaṣṭikanīvārakoradūṣapraśāntikāḥ/  
 śyāmākaśca priyaṅguśca bhojanaṃ raktapittinām//  
 
 
 Ca.6.4.37  mudgā masūrāścaṇakāḥ
                            samakuṣṭhāḍhakīphalāḥ/  
 praśastāḥ sūpayūṣārthe kalpitā raktapittinām//  
 
 
 Ca.6.4.38
                             paṭolanimbavetrāgraplakṣavetasapallavāḥ/  
 kirātatiktakaṃ śākaṃ &gaṇḍīraḥ sakaṭhillakaḥ//  
 &`gaṇḍīraṃ sakaṭhillakam' iti pā-. 
 Ca.6.4.39  kovidārasya puṣpāṇi
                            kāśmaryasyātha śālmaleḥ/  
 annapānavidhau śākaṃ yaccānyadraktapittanut//  
 
 
 Ca.6.4.40  śākārthaṃ śākasātmyānāṃ
                            tacchastaṃ raktapittinām/  
 svinnaṃ vā sarpiṣā bhṛṣṭaṃ yūṣavadvā vipācitam//  
 
 
 Ca.6.4.41  pārāvatān kapotāṃśca lāvān
                            raktākṣavartakān/  
 śaśān kapiñjalāneṇān hariṇānkālapucchakān//  
 
 
 Ca.6.4.42  raktapitte hitān
                            vidyādrasāṃsteṣāṃ prayojayet/  
 īṣadamlānanamlān vā ghṛtabhṛṣṭān saśarkarān//  
 
 
 Ca.6.4.43  kaphānuge yūṣaśākaṃ
                            dadyādvātānuge rasam/  
 raktapitte yavāgūnāmataḥ kalpaḥ pravakṣyate//  
 
 
 Ca.6.4.44  padmotpalānāṃ kiñjalkaḥ
                            pṛśniparṇī priyaṅgukāḥ/  
 jale sādhyā rase tasmin peyā syādraktapittinām//  
 
 
 Ca.6.4.45  candanośīralodhrāṇāṃ rase
                            tadvat sanāgare/  
 kirātatiktakośīramustānāṃ tadvadeva ca//  
 
 
 Ca.6.4.46  dhātakīdhanvayāsāmbubilvānāṃ
                            vā rase śṛtā/  
 masūrapṛśniparṇyorvā sthirāmudgarase 'atha vā//  
 
 
 Ca.6.4.47  rase hareṇukānāṃ vā saghṛte
                            sabalārase/  
 siddhāḥ pārāvatādīnāṃ rase vā syuḥ pṛthakpṛthak//  
 
 
 Ca.6.4.48  ityuktā raktapittaghnyaḥ
                            śītāḥ samadhuśarkarāḥ/  
 yavāgvaḥ kalpanā caiṣā kāryā māṃsaraseṣvapi//  
 
 
 Ca.6.4.49  śaśaḥ savāstukaḥ śasto
                            vibandhe raktapittinām/  
 vātolbaṇe tittiriḥ syādudumbararase śṛtaḥ//  
 
 
 Ca.6.4.50  mayūraḥ plakṣaniryūhe
                            nyagrodhasya ca kukkuṭaḥ/  
 rase &bilvotpalādīnāṃ vartakakrakarau hitau//  
 &`bisotpalādīnāṃ' iti pā-. 
 Ca.6.4.51  tṛṣyate tiktakaiḥ siddhaṃ
                            tṛṣṇāghnaṃ vā phalodakam/  
 siddhaṃ &vidārigandhādyairathavā śṛtaśītalam//  
 &`śṛtaśītamathāpi vā' iti pā-. 
 Ca.6.4.52  jñātvā doṣāvanubalau
                            balamāhārameva ca/  
 jalaṃ pipāsave &dadyādvisargādalpaśo 'api vā//  
 &`bahuśo vā 'api' iti pā-. 
 Ca.6.4.53  nidānaṃ raktapittasya
                            yatkiṃcit saṃprakāśitam/  
 jīvitārogyakāmaistanna sevyaṃ raktapittibhiḥ//  
 
 
 Ca.6.4.54  ityannapānaṃ nirdiṣṭaṃ
                            kramaśo raktapittanut/  
 vakṣyate bahudoṣāṇāṃ kāryaṃ balavatāṃ ca yat//  
 
 
 Ca.6.4.55  akṣīṇabalamāṃsasya yasya
                            saṃtarpaṇotthitam/  
 bahudoṣaṃ balavato raktapittaṃ śarīriṇaḥ//  
 
 
 Ca.6.4.56  kāle saṃśodhanārhasya
                            taddharennirupadravam/  
 virecanenordhvabhāgamadhogaṃ vamanena ca//  
 
 
 Ca.6.4.57  trivṛtāmabhayāṃ prājñaḥ
                            phalānyāragvadhasya vā/  
 trāyamāṇāṃ gavākṣyā vā mūlamāmalakāni vā//  
 
 
 Ca.6.4.58  virecanaṃ prayuñjīta
                            prabhūtamadhuśarkaram/  
 rasaḥ praśasyate teṣāṃ raktapitte viśeṣataḥ//  
 
 
 Ca.6.4.59  vamanaṃ madanonmiśro manthaḥ
                            sakṣaudraśarkaraḥ/  
 saśarkaraṃ vā salilamikṣūṇāṃ rasa eva vā//  
 
 
 Ca.6.4.60  vatsakasya phalaṃ mustaṃ
                            madanaṃ madhukaṃ madhu/  
 adhovahe &raktapitte vamanaṃ paramucyate//  
 &`adhogo raktapitte tu' iti pā-. 
 Ca.6.4.61  ūrdhvage śuddhakoṣṭhasya
                            tarpaṇādiḥ kramo hitaḥ/  
 adhogate yavāgvādirna cetsyānmāruto balī//  
 
 
 Ca.6.4.62  balamāṃsaparikṣīṇāṃ
                            śokabhārādhvakarśitam/  
 jvalanādityasaṃtaptamanyairvā kṣīṇamāmayaiḥ//  
 
 
 Ca.6.4.63  garbhiṇīṃ sthaviraṃ bālaṃ
                            rūkṣālpapramitāśinam/  
 avamyamavirecyaṃ vā yaṃ paśyedraktapittinam//  
 
 
 Ca.6.4.64  śoṣeṇa sānubandhaṃ vā tasya
                            saṃśamanī kriyā/  
 śasyate raktapittasya paraṃ sā 'atha pravakṣyate//  
 
 
 Ca.6.4.65  aṭarūṣakamṛdvīkāpathyākvāthaḥ
                            saśarkaraḥ/  
 madhumiśraḥ śvāsakāsaraktapittanibarhaṇaḥ//  
 
 
 Ca.6.4.66  aṭarūṣakaniryūhe priyaṅguṃ
                            mṛttikāñjane/  
 vinīya lodhraṃ kṣaudraṃ ca raktapittaharaṃ pibet//  
 
 
 Ca.6.4.67  padmakaṃ padmakiñjalkaṃ
                            dūrvāṃ vāstūkamutpalam/  
 nāgapuṣpaṃ ca lodhraṃ ca tenaiva vidhinā pibet//  
 
 
 Ca.6.4.68  prapauṇḍarīkaṃ madhukaṃ madhu
                            cāśvaśakṛdrase/  
 yavāsabhṛṅgarajasormūlaṃ vā gośakṛdrase//  
 
 
 Ca.6.4.69  vinīya raktapittaghnaṃ peyaṃ
                            syāttaṇḍulāmbunā/  
 yuktaṃ vā madhusarpirbhyāṃ lihyādnośvaśakṛdrasam//  
 
 
 Ca.6.4.70  khadirasya priyaṅgūṇāṃ
                            kovidārasya śālmaleḥ/  
 puṣpacūrṇāni madhunā lihyānnā raktapittikaḥ//  
 
 
 Ca.6.4.71  śṛṅgāṭakānāṃ lājānāṃ
                            mustakharjūrayorapi/  
 lihyāccūrṇāni madhunā padmānāṃ keśarasya ca//  
 
 
 Ca.6.4.72  dhanvajānāmasṛglihyānmadhunā
                            mṛgapakṣiṇām/  
 sakṣaudraṃ grathite rakte lihyāt pārāvataṃ śakṛt//  
 
 
 Ca.6.4.73
                             uśīrakālīyakalodhrapadmakapriyaṅgukākaṭphalaśaṅkhagairikāḥ/  
 pṛthak pṛthak candanatulyabhāgikāḥ saśarkarāstaṇḍuladhāvanāplutāḥ//  
 
 
 Ca.6.4.74  raktaṃ sapittaṃ tamakaṃ
                            pipāsāṃ dāhaṃ ca pītāḥ śamayanti sadyaḥ/  
 kirātatiktaṃ kramukaṃ samustaṃ prapauṇḍarīkaṃ kamalotpale ca//  
 
 
 Ca.6.4.75  hrīberamūlāni paṭolapatraṃ
                            durālabhā parpaṭako mṛṇālam/  
 dhanañjayodumbaravetasatvaṅnyagrodhaśāleyayavāsakatvak//  
 
 
 Ca.6.4.76  &tugālatāvetasataṇḍulīyaṃ
                            sasārivaṃ mocarasaḥ samaṅgā/  
 pṛthak pṛthak candanayojitāni tenaiva kalpena hitāni tatra//  
 &`-keśarataṇḍulīyaṃ' iti pā-. 
 Ca.6.4.77  niśi sthitā vā svarasīkṛtā vā
                            &kalkīkṛtā vā mṛditāḥ śṛtā vā/  
 ete samastā gaṇaśaḥ pṛthagvā raktaṃ sapittaṃ &&śamayanti yogāḥ//  
 &yogīndranāthasenas tu `kalkīkṛtāḥ' ity atra `phāṇṭīkṛtāḥ' iti
                            paṭhati, `mṛdītāḥ' ity asya `cūrṇīkṛtāḥ' iti ca vyākhyānaṃ karoti.
                            &&`śamanty udīrṇam' iti pā-. 
 Ca.6.4.78  mudgāḥ salājāḥ sayavāḥ
                            sakṛṣṇāḥ sośīramustāḥ saha candanena/  
 balājale paryuṣitāḥ kaṣāyā raktaṃ sapittaṃ śamayantyudīrṇam//  
 
 
 Ca.6.4.79  vaidūryamuktāmaṇigairikāṇāṃ
                            mṛcchaṅkhahemāmalakodakānām/  
 madhūdakasyekṣurasasya caiva pānācchamaṃ gacchati raktapittam//  
 
 
 Ca.6.4.80  uśīrapadmotpalacandanānāṃ
                            pakvasya loṣṭasya ca yaḥ prasādaḥ/  
 saśarkaraḥ kṣaudrayutaḥ suśīto raktātiyogapraśamāya deyaḥ//  
 
 
 Ca.6.4.81
                             priyaṅgukācandanalodhrasārivāmadhūkamustābhayadhātakījalam/  
 samṛtprasādaṃ saha &yaṣṭikāmbunā saśarkaraṃ raktanibarhaṇaṃ param//  
 &`ṣaṣṭikāmbunā' iti pā-. 
 Ca.6.4.82
                             kaṣāyayogairvividhairyathoktairdīpte 'anale śleṣmaṇi nirjite ca/  
 yadraktapittaṃ praśamaṃ na yāti tatrānilaḥ syādanu tatra kāryam//  
 
 
 Ca.6.4.83  chāgaṃ payaḥ syāt paramaṃ
                            prayoge gavyaṃ śṛtaṃ pañcaguṇe jale vā/  
 saśarkaraṃ mākṣikasaṃprayuktaṃ vidārigandhādigaṇaiḥ śṛtaṃ vā//  
 
 
 Ca.6.4.84  drākṣāśṛtaṃ nāgarakaiḥ śṛtaṃ
                            vā balāśṛtaṃ gokṣurakaiḥ śṛtaṃ vā/  
 sajīvakaṃ sarṣabhakaṃ sasarpiḥ payaḥ prayojyaṃ sitayā śṛtaṃ vā//  
 
 
 Ca.6.4.85  śatāvarīgokṣurakaiḥ śṛtaṃ vā
                            śṛtaṃ payo vā 'apyatha parṇinībhiḥ/  
 raktaṃ nihantyāśu viśeṣatastu yanmūtramārgāt sarujaṃ prayāti//  
 
 
 Ca.6.4.86  viśeṣato viṭpathasaṃpravṛtte
                            payo mataṃ mocarasena siddham/  
 vaṭāvarohairvaṭaśuṅgakairvā hrīberanīlotpalanāgarairvā//  
 
 
 Ca.6.4.87  kaṣāyayogān payasā purā vā
                            pītvā 'anu cādyāt payasaiva śālīn/  
 kaṣāyayogairathavā vipakvametaiḥ pibet sarpiratisrave ca//  
 
 
 Ca.6.4.88  vāsāṃ saśākhāṃ sapalāśamūlāṃ
                            kṛtvā kaṣāyaṃ kusumāni cāsyāḥ/  
 pradāya kalkaṃ vipacedghṛtaṃ tat sakṣaudramāśveva nihanti raktam//  
 iti vāsāghṛtam/  
 Ca.6.4.89  palāśavṛntasvarasena siddhaṃ
                            tasyaiva kalkena madhudraveṇa/  
 lihyādghṛtaṃ vatsakakalkasiddhaṃ tadvat samaṅgotpalalodhrasiddham//  
 
 
 Ca.6.4.90  syāttrāyamāṇāvidhireṣa eva
                            sodumbare caiva paṭolapatre/  
 sarpīṃṣi pittajvaranāśanāni sarvāṇi śastāni ca raktapitte//  
 
 
 Ca.6.4.91  abhyaṅgayogāḥ pariṣecanāni
                            sekāvagāhāḥ śayanāni veśma/  
 śīto vidhirbastividhānamagryaṃ pittajvare yat praśamāya diṣṭam//  
 
 
 Ca.6.4.92  tadraktapitte nikhilena
                            kāryaṃ kālaṃ ca mātrāṃ ca purā samīkṣya/  
 sarpirguḍā ye ca hītāḥ kṣatebhyaste raktapittaṃ śamayanti sadyaḥ//  
 
 
 Ca.6.4.93  kaphānubandhe rudhire sapitte
                            kaṇṭhāgate syādgrathite prayogaḥ/  
 yuktasya yuktyā madhusarpiṣośca kṣārasya caivotpalanālajasya//  
 
 
 Ca.6.4.94  mṛṇālapadmotpalakeśarāṇāṃ
                            tathā palāśasya tathā priyaṅgoḥ/  
 tathā madhūkasya tathā 'asanasya kṣārāḥ prayojyā vidhinaiva tena//  
 
 
 Ca.6.4.95  śatāvarīdāḍimatintiḍīkaṃ
                            kākolimede madhukaṃ vidārīm/  
 piṣṭvā ca mūlaṃ phalapūrakasya ghṛtaṃ pacet kṣīracaturguṇaṃ jñaḥ//  
 
 
 Ca.6.4.96  kāsajvarānāhavibandhaśūlaṃ
                            tadraktapittaṃ ca ghṛtaṃ nihanyāt/  
 yat pañcamūlairatha pañcabhirvā siddhaṃ ghṛtaṃ tacca tadarthakāri//  
 iti śatāvaryādighṛtam/  
 Ca.6.4.97  kaṣāyayogā ya ihopadiṣṭāste
                            cāvapīḍe bhiṣajā prayojyāḥ/  
 ghrāṇāt pravṛttaṃ rudhiraṃ sapittaṃ yadā bhavenniḥsṛtaduṣṭadoṣam//  
 
 
 Ca.6.4.98  rakte praduṣṭe
                            hyavapīḍabandhe duṣṭapratiśyāyaśirovikārāḥ/  
 raktaṃ sapūyaṃ &kuṇapaśca gandhaḥ syād ghrāṇanāśaḥ kṛmayaśca duṣṭāḥ//  
 &`kuṇapaiḥ sagandhaṃ' iti pā-. 
 Ca.6.4.99  nīlotpalaṃ
                            gairikaśaṅkhayuktaṃ sacandanaṃ syāttu sitājalena/  
 nasyaṃ tathā++āmrāsthirasaḥ samaṅgā sadhātakīmocarasaḥ salodhraḥ//  
 
 
 Ca.6.4.100  drākṣārasasyekṣurasasya
                            nasyaṃ kṣīrasya dūrvāsvarasasya caiva/  
 yavāsamūlāni palāṇḍumūlaṃ nasyaṃ tathā dāḍimapuṣpatoyam//  
 
 
 Ca.6.4.101  priyālatailaṃ madhukaṃ
                            payaśca siddhaṃ ghṛtaṃ māhiṣamājikaṃ vā/  
 āmrāsthipūrvaiḥ payasā ca nasyaṃ sasārivaiḥ syāt kamalotpalaiśca//  
 
 
 Ca.6.4.102  bhadraśriyaṃ lohitacandanaṃ
                            ca prapauṇḍarīkaṃ kamalotpale ca/  
 uśīravānīrajalaṃ mṛṇālaṃ sahasravīryā madhukaṃ payasyā//  
 
 
 Ca.6.4.103  śālīkṣumūlāni
                            yavāsagundrāmūlaṃ nalānāṃ kuśakāśayośca/  
 kucandanaṃ śaivalamapyanantā kālānusāryā tṛṇamūlamṛddhiḥ//  
 
 
 Ca.6.4.104  mūlāni puṣpāṇi ca vārijānāṃ
                            pralepanaṃ puṣkariṇīmṛdaśca/  
 udumbarāśvatthamadhūkalodhrāḥ kaṣāyavṛkṣāḥ śiśirāṃśca sarve//  
 
 
 Ca.6.4.105  pradehakalpe pariṣecane ca
                            tathā 'avagāhe ghṛtatailasiddhau/  
 raktasya pittasya ca śāntimicchan bhadraśriyādīni bhiṣak prayuñjyāt//
                         
 
 
 Ca.6.4.106  dhārāgṛhaṃ bhūmigṛhaṃ
                            suśītaṃ vanaṃ ca ramyaṃ jalavātaśītam/  
 vaidūryamuktāmaṇibhājanānāṃ sparśāśca dāhe śiśirāmbuśītāḥ//  
 
 
 Ca.6.4.107  patrāṇi puṣpāṇi ca
                            vārijānāṃ kṣaumaṃ ca śītaṃ kadalīdalāni/  
 pracchādanārthaṃ śayanāsanānāṃ padmotpalānāṃ ca dalāḥ praśastāḥ//  
 
 
 Ca.6.4.108  priyaṅgukācandanarūṣitānāṃ
                            sparśāḥ priyāṇāṃ ca varāṅganānām/  
 dāhe praśastāḥ sajalāḥ suśītāḥ padmotpalānāṃ ca kalāpavātāḥ//  
 
 
 Ca.6.4.109  sariddhradānāṃ
                            himavaddarīṇāṃ candrodayānāṃ kamalākarāṇām/  
 mano 'anukūlāḥ śiśirāśca sarvāḥ kathāḥ saraktaṃ śamayanti pittam//  
 
 Ca.6.4.110  tatra ślokau--- 
 
 hetuṃ vṛddhiṃ saṃjñāṃ sthānaṃ liṅgaṃ pṛthak praduṣṭasya/  
 mārgau sādhyamasādhyaṃ yāpyaṃ kāryakramaṃ caiva//  
 
 
 Ca.6.4.111  pānānnamiṣṭameva ca varjyaṃ
                            saṃśodhanaṃ ca śamanaṃ ca/  
 gururuktavānyathāvaccikitsite raktapittasya//  
 
 ityagniveśakṛte tantre carakapratisaṃskṛte cikitsitasthāne
                        raktapittacikitsitaṃ nāma caturtho 'adhyāyaḥ//4// 
 
 
                    pañcamo 'adhyāyaḥ/
                     Ca.6.5.1  athāto gulmacikitsitaṃ
                        vyākhyāsyāmaḥ//  
 Ca.6.5.2  iti ha smāha bhagavānātreyaḥ//  
 
 Ca.6.5.3  sarvaprajānāṃ pitṛvaccharaṇyaḥ
                            punarvasurbhūtabhaviṣyadīśaḥ/  
 cikitsitaṃ gulmanibarhaṇārthaṃ provāca siddhaṃ vadatāṃ variṣṭhaḥ//  
 
 
 Ca.6.5.4  viṭśleṣmapittātiparisravādvā
                            taireva vṛddhaiḥ paripīḍanādvā/  
 vegairudīrṇairvihatairadho vā bāhyābhighātairatipīḍanairvā//  
 
 
 Ca.6.5.5  rūkṣānnapānairatisevitairvā
                            śokena mithyāpratikarmaṇā vā/  
 viceṣṭitairvā viṣamātimātraiḥ koṣṭhe prakopaṃ samupaiti vāyuḥ//  
 
 
 Ca.6.5.6  kaphaṃ ca pittaṃ ca sa
                            &duṣṭavāyuruddhūya mārgān vinibaddhya tābhyām/  
 hṛnnābhipārśvodarabastiśūlaṃ karotyatho yāti na baddhamārgaḥ//  
 &`sa dūṣayitvā proddhūya' iti pā-. 
 Ca.6.5.7  pakvāśaye pittakaphāśaye vā
                            sthitaḥ svatantraḥ parasaṃśrayo vā/  
 sparśopalabhyaḥ paripiṇḍitatvādgulmo yathādoṣamupaiti nāma//  
 
 
 Ca.6.5.8  bastau ca nābhyāṃ hṛdi
                            pārśvayorvā sthānāni gulmasya bhavanti pañca/  
 pañcātmakasya prabhavaṃ tu tasya vakṣyāmi liṅgāni cikitsitaṃ ca//  
 
 
 Ca.6.5.9  rūkṣānnapānaṃ viṣamātimātraṃ
                            viceṣṭitaṃ vegavinigrahaśca/  
 śoko 'abhighāto 'atimalakṣayaśca nirannatā cānilagulmahetuḥ//  
 
 
 Ca.6.5.10  yaḥ sthānasaṃsthānarujāṃ
                            vikalpaṃ viḍvātasaṅgaṃ galavaktraśoṣam/  
 śyāvāruṇatvaṃ śiśirajvaraṃ ca hṛtkukṣipārśvaṃsaśirorujaṃ ca//  
 
 
 Ca.6.5.11  karoti jīrṇe 'abhyadhikaṃ
                            prakopaṃ bhukte mṛdutvaṃ samupaiti yaśca/  
 vātāt sa gulmo na ca tatra rūkṣaṃ kaṣāyatiktaṃ kaṭu copaśete//  
 
 
 Ca.6.5.12
                             kaṭvamlatīkṣṇoṣṇavidāhirūkṣakrodhātimadyārkahutāśasevā/  
 &āmābhighāto rudhiraṃ ca duṣṭaṃ paittasya gulmasya nimittamuktam//  
 &`śramābhighātau' iti pā-. 
 Ca.6.5.13  jvaraḥ pipāsā vadanāṅgarāgaḥ
                            śūlaṃ mahajjīryati bhojane ca/  
 svedo vidāho vraṇavacca gulmaḥ sparśāsahaḥ paittikagulmarūpam//  
 
 
 Ca.6.5.14  śītaṃ guru snigdhamaceṣṭanaṃ
                            ca saṃpūraṇaṃ prasvapanaṃ divā ca/  
 gulmasya hetuḥ kaphasaṃbhavasya sarvastu diṣṭo nicayātmakasya//  
 
 
 Ca.6.5.15
                             staimityaśītajvaragātrasādahṛllāsakāsārucigauravāṇi/  
 śaityaṃ rugalpā kaṭhinonnatatvaṃ gulmasya rūpāṇi kaphātmakasya//  
 
 
 Ca.6.5.16  nimittaliṅgānyupalabhya gulme
                            dvidoṣaje doṣabalābalaṃ ca/  
 vyāmiśraliṅgānaparāṃstu gulmāṃstrīnādiśedauṣadhakalpanārtham//  
 
 
 Ca.6.5.17  mahārujaṃ
                            dāhaparītamaśmavadghanonnataṃ śīghravidāhi dāruṇam/  
 manaḥśarīrāgnibalāpahāriṇaṃ tridoṣajaṃ gulmamasādhyamādiśet//  
 
 
 Ca.6.5.18  ṛtāvanāhāratayā bhayena
                            virūkṣaṇairvegavinigrahaiśca/  
 saṃstambhanollekhanayonidoṣairgulmaḥ striyaṃ raktabhavo 'abhyupaiti//  
 
 
 Ca.6.5.19  yaḥ spandate piṇḍita eva
                            nāṅgaiścirāt saśūlaḥ samagarbhaliṅgaḥ/  
 sa raudhiraḥ strībhava eva gulmo māse vyatīte daśame cikitsyaḥ//  
 
 
 Ca.6.5.20  kriyākramamataḥ siddhaṃ
                            gulmināṃ gulmanāśanam/  
 pravakṣyāmyata ūrdhvaṃ ca yogān gulmanibarhaṇān//  
 
 
 Ca.6.5.21  rūkṣavyāyāmajaṃ gulmaṃ
                            vātikaṃ tīvravedanam/  
 baddhaviṇmārutaṃ snehairāditaḥ samupācaret//  
 
 
 Ca.6.5.22  bhojanābhyañjanaiḥ
                            pānairnirūhaiḥ sānuvāsanaiḥ/  
 snigdhasya bhiṣajā svedaḥ kartavyo gulmaśāntaye//  
 
 
 Ca.6.5.23  srotasāṃ mārdavaṃ kṛtvā jitvā
                            mārutamulbaṇam/  
 bhittvā vibandhaṃ snigdhasya svedo gulmamapohati//  
 
 
 Ca.6.5.24  snehapānaṃ hitaṃ gulme
                            viśeṣeṇordhvanābhije/  
 pakvāśayagate bastirubhayaṃ jaṭharāśraye//  
 
 
 Ca.6.5.25  dīpte 'agnau vātike gulme
                            vibandhe 'anilavarcasoḥ/  
 bṛṃhaṇānyannapānāni snigdhoṣṇāni prayojayet//  
 
 
 Ca.6.5.26  punaḥ punaḥ snehapānaṃ
                            nirūhāḥ sānuvāsanāḥ/  
 prayojyā vātagulmeṣu kaphapittānurākṣiṇā//  
 
 
 Ca.6.5.27  kapho vāte jitaprāye pittaṃ
                            śoṇitameva vā/  
 yadi kupyati vā tasya kriyamāṇe cikitsite//  
 
 
 Ca.6.5.28  yatholbaṇasya doṣasya tatra
                            kāryaṃ bhiṣagjitam/  
 ādāvante ca madhye ca mārutaṃ parirakṣatā//  
 
 
 Ca.6.5.29  vātagulme kapho vṛddho
                            hatvā 'agnimaruciṃ yadi/  
 hṛllāsaṃ gauravaṃ tandrāṃ janayedullikhettu tam//  
 
 
 Ca.6.5.30  śūlānāhavibandheṣu gulme
                            vātakapholbaṇe/  
 vartayo guṭikāścūrṇaṃ kaphavātaharaṃ hitam//  
 
 
 Ca.6.5.31  pittaṃ vā yadi saṃvṛddhaṃ
                            saṃtāpaṃ vātagulminaḥ/  
 kuryādvirecyaḥ sa bhavet sasnehairānulomikaiḥ//  
 
 
 Ca.6.5.32  gulmo yadyanilādīnāṃ kṛte
                            samyagbhiṣagjite/  
 na praśāmyati raktasya so 'avasekāt praśāmyati//  
 
 
 Ca.6.5.33  snigdhoṣṇenodite gulme
                            paittike sraṃsanaṃ hitam/  
 rūkṣoṣṇena tu saṃbhūte sarpiḥ praśamanaṃ param//  
 
 
 Ca.6.5.34  pittaṃ vā pittagulmaṃ vā
                            jñātvā pakvāśayasthitam/  
 kālavinnirharet sadyaḥ satiktaiḥ kṣīrabastibhiḥ//  
 
 
 Ca.6.5.35  payasā vā sukhoṣṇena
                            satiktena virecayet/  
 bhiṣagagnibalāpekṣī sarpiṣā tailvakena vā//  
 
 
 Ca.6.5.36
                             tṛṣṇājvaraparīdāhaśūlasvedāgnimārdave/  
 gulmināmarucau cāpi raktamevāvasecayet//  
 
 
 Ca.6.5.37  cchinnamūlā vidahyante na
                            gulmā yānti ca kṣayam/  
 raktaṃ hi vyamlatāṃ yāti, tacca nāsti na cāsti ruk//  
 
 
 Ca.6.5.38  hṛtadoṣaṃ parimlānaṃ
                            jāṅgalaistarpitaṃ rasaiḥ/  
 samāśvastaṃ saśeṣārtiṃ sarpirabhyāsayet punaḥ//  
 
 
 Ca.6.5.39  raktapittātivṛddhatvāt
                            kriyāmanupalabhya ca/  
 yadi gulmo vidahyeta śastraṃ tatra bhiṣagjitam//  
 
 
 Ca.6.5.40  guruḥ kaṭhinasaṃsthāno
                            gūḍhamāṃsāntarāśrayaḥ/  
 avivarṇaḥ sthiraścaiva hyapakvo gulma ucyate//  
 
 
 Ca.6.5.41
                             dāhaśūlārtisaṃkṣobhasvapnanāśāratijvaraiḥ/  
 vidahyamānaṃ jānīyādgulmaṃ tamupanāhayet//  
 
 
 Ca.6.5.42  vidāhalakṣaṇe gulme
                            bahistuṅge samunnate/  
 śyāve saraktaparyante saṃsparśe bastisaṃnibhe//  
 
 
 Ca.6.5.43  nipīḍitonnate stabdhe
                            &supte tatpārśvapīḍanāt/  
 tatraiva piṇḍite śūle saṃpakvaṃ gulmamādiśet//  
 &`tatraiva piṇḍitaṃ vidradhiniyatatvāccheṣāṅgāvyāpanaśīlaṃ,
                            tathāvidhe śūle sati; tathā tasya vidradhiḥ pārśvapīḍanena puruṣasya
                            svapne labdhe sukhena nidrāyāṃ prāptāyāṃ' ity aṣṭhāṅgasaṃgrahavyākhyāyām
                            induḥ. 
 Ca.6.5.44  tatra
                            dhānvantarīyāṇāmadhikāraḥ kriyāvidhau/  
 vaidyānāṃ kṛtayogyānāṃ vyadhaśodhanaropaṇe//  
 
 
 Ca.6.5.45  antarbhāgasya cāpyetat
                            pacyamānasya lakṣaṇam/  
 hṛtkroḍaśūnatā+&antaḥsthe bahiḥsthe pārśvanirgatiḥ//  
 &`hṛtkroḍaśūlamantaḥsthe' iti pā-. 
 Ca.6.5.46  pakvaḥ srotāṃsi saṃkledya
                            vrajatyūrdhvamadho 'api vā/  
 svayaṃpravṛttaṃ taṃ doṣamupekṣeta &hitāśanaiḥ//  
 &`hitāśinaḥ' iti pā-. 
 Ca.6.5.47  daśāhaṃ dvādaśāhaṃ vā rakṣan
                            bhiṣagupadravān/  
 ata ūrdhvaṃ hitaṃ pānaṃ sarpiṣaḥ saviśodhanam//  
 
 
 Ca.6.5.48  śuddhasya tiktaṃ sakṣaudraṃ
                            prayoge sarpiriṣyate/  
 śītalairgurubhiḥ snigdhairgulme jāte kaphātmake//  
 
 
 Ca.6.5.49  avamyasyālpakāyāgneḥ
                            kuryāllaṅghanamāditaḥ/  
 mando 'agnirvedanā mandā gurustimitakoṣṭhatā//  
 
 
 Ca.6.5.50  sotkleśā cāruciryasya sa
                            gulmī vamanopagaḥ/  
 uṣṇairevopacaryaśca kṛte vamanalaṅghane//  
 
 
 Ca.6.5.51  yojyaścāhārasaṃsargo
                            bheṣajaiḥ kaṭutiktakaiḥ/  
 sānāhaṃ savibandhaṃ ca gulmaṃ kaṭhinamunnatam//  
 
 
 Ca.6.5.52  dṛṣṭvā++ādau svedayedyuktyā
                            svinnaṃ ca vilayedbhiṣak/  
 laṅghanollekhane svede kṛte 'agnau saṃpradhukṣite//  
 
 
 Ca.6.5.53  kaphagulmī pibet kāle
                            sakṣārakaṭukaṃ ghṛtam/  
 sthānādapasṛtaṃ jñātvā kaphagulmaṃ virecanaiḥ//  
 
 
 Ca.6.5.54  sasnehairbastibhirvā 'api
                            śodhayeddāśamūlikaiḥ/  
 mande 'agnāvanile mūḍhe jñātvā sasnehamāśayam//  
 
 
 Ca.6.5.55  guṭikācūrṇaniryūhāḥ prayojyāḥ
                            kaphagulminām/  
 kṛtamūlaṃ mahāvāstuṃ kaṭhinaṃ stimitaṃ gurum//  
 
 
 Ca.6.5.56  jayetkaphakṛtaṃ gulmaṃ
                            kṣārāriṣṭāgnikarmabhiḥ/  
 doṣaprakṛtigulmartuyogaṃ buddhvā kapholbaṇe//  
 
 
 Ca.6.5.57  baladoṣapramāṇajñaḥ kṣāraṃ
                            gulme prayojayet/  
 ekāntaraṃ dvyantaraṃ vā tryahaṃ viśramya vā punaḥ//  
 
 
 Ca.6.5.58  śarīrabaladoṣāṇāṃ
                            vṛddhikṣapaṇakovidaḥ/  
 śleṣmāṇaṃ madhuraṃ snigdhaṃ māṃsakṣīraghṛtāśinaḥ//  
 
 
 Ca.6.5.59  chittvā chittvā++āśayāt
                            kṣāraḥ kṣaratvāt kṣārayatyadhaḥ/  
 mande 'agnāvarucau sātmye madye sasnehamaśnatām//  
 
 
 Ca.6.5.60  prayojyā
                            mārgaśuddhyarthamariṣṭāḥ kaphagulminām/  
 laṅghanollekhanaiḥ svedaiḥ sarpiḥpānairvirecanaiḥ//  
 
 
 Ca.6.5.61
                             bastibhirguṭikācūrṇakṣārāriṣṭagaṇairapi/  
 ślaiṣmikaḥ kṛtamūlatvādyasya gulmo na śāmyati//  
 
 
 Ca.6.5.62  tasya dāho hṛte rakte
                            śaralohādibhirhitaḥ/  
 auṣṇyāttaikṣṇyācca śamayedagnirgulme kaphānilau//  
 
 
 Ca.6.5.63  tayoḥ śamācca saṃghāto
                            gulmasya vinivartate/  
 dāhe dhānvantarīyāṇāmatrāpi bhiṣajāṃ balam//  
 
 
 Ca.6.5.64  kṣāraprayoge bhiṣajāṃ
                            kṣāratantravidāṃ balam/  
 vyāmiśradoṣe vyāmiśra eṣa eva kriyākramaḥ//  
 
 
 Ca.6.5.65  siddhānataḥ pravakṣyāmi yogān
                            gulmanibarhaṇān/  
 tryūṣaṇatriphalādhānyaviḍaṅgacavyacitrakaiḥ//  
 
 
 Ca.6.5.66  kalkīkṛtairghṛtaṃ siddhaṃ
                            sakṣīraṃ vātagulmanut/  
 iti tryūṣaṇādighṛtam/  
 eta eva ca kalkāḥ syuḥ kaṣāyaḥ &pañcamūlikaḥ//  
 &`pāñcamūlikaḥ' iti pā-. 
 Ca.6.5.67  dvipañcamūliko vā 'api
                            tadghṛtaṃ gulmanut param/  
 iti tryūṣaṇādighṛtamaparam/  
 (ṣaṭpalaṃ vā pibet sarpiryaduktaṃ rājayakṣmaṇi//)  
 
 
 Ca.6.5.68  prasannayā vā &kṣīrārthaṃ
                            surayā dāḍimena vā/  
 dadhnaḥ sareṇa vā kāryaṃ ghṛtaṃ mārutagulmanut//  
 &`kṣīrotthaṃ' iti pā-. 
 Ca.6.5.69
                             hiṅgusauvarcalājājībiḍadāḍimadīpyakaiḥ/  
 puṣkaravyoṣadhanyākavetasakṣāracitrakaiḥ//  
 
 
 Ca.6.5.70  śaṭīvacājagandhailāsurasaiśca
                            vipācitam/  
 śūlānāhaharaṃ sarpirdadhnā cānilagulminām//  
 iti hiṅgusauvarcalādyaṃ ghṛtam/  
 Ca.6.5.71
                             hapuṣāvyoṣapṛthvīkācavyacitrakasaindhavaiḥ/  
 sājājīpippalīmūladīpyakairvipacedghṛtam//  
 
 
 Ca.6.5.72  sakolamūlakarasaṃ
                            sakṣīradadhidāḍimam/  
 tat paraṃ vātagulmaghnaṃ śūlānāhavimokṣaṇam//  
 
 
 Ca.6.5.73
                             yonyarśograhaṇīdoṣaśvāsakāsārucijvarān/  
 bastihṛtpārśvaśūlaṃ ca ghṛtametadvyapohati//  
 iti hapuṣādyaṃ ghṛtam/  
 Ca.6.5.74  pippalyā picuradhyardho
                            dāḍimāddvipalaṃ palaṃ/  
 dhānyātpañca ghṛtācchuṇṭhyāḥ karṣaḥ kṣīraṃ caturguṇam//  
 
 
 Ca.6.5.75  siddhametairghṛtaṃ sadyo
                            vātagulmaṃ vyapohati/  
 yoniśūlaṃ śiraḥśūlamarśāṃsi viṣamajvaram//  
 iti pippalyādyaṃ ghṛtam/  
 Ca.6.5.76  ghṛtānāmauṣadhagaṇā ya ete
                            parikīrtitāḥ/  
 te cūrṇayogā vartyastāḥ kaṣāyāste ca gulminām//  
 
 
 Ca.6.5.77
                             koladāḍimagharmāmbusurāmaṇḍāmlakāñjikaiḥ/  
 śūlānāhaharī peyā bījapūrarasena vā//  
 
 
 Ca.6.5.78  cūrṇāni mātuluṅgasya
                            bhāvitāni rasena vā/  
 kuryādvartīḥ saguṭikā gulmānāhārtiśāntaye//  
 
 
 Ca.6.5.79  hiṅgu trikaṭukaṃ pāṭhāṃ
                            hapuṣāmabhayāṃ śaṭīm/  
 ajamodājagandhe ca tintiḍīkāmlavetasau//  
 
 
 Ca.6.5.80  dāḍimaṃ puṣkaraṃ
                            dhānyamajājīṃ citrakaṃ vacām/  
 dvau kṣārau lavaṇe dve ca cavyaṃ caikatra cūrṇayet//  
 
 
 Ca.6.5.81  cūrṇametat
                            prayoktavyamannapāneṣvanatyayam/  
 prāgbhaktamathavā peyaṃ madyenoṣṇodakena vā//  
 
 
 Ca.6.5.82  pārśvahṛdbastiśūleṣu gulme
                            vātakaphātmake/  
 ānāhe mūtrakṛcchre ca śūle ca gudayonije//  
 
 
 Ca.6.5.83  grahaṇyarśovikāreṣu plīhni
                            pāṇḍvāmaye 'arucau/  
 urovibandhe hikkāyāṃ kāse śvāse galagrahe//  
 
 
 Ca.6.5.84  bhāvitaṃ mātuluṅgasya
                            cūrṇametadrasena vā/  
 bahuśo guṭikāḥ kāryāḥ kārmukāḥ syustato 'adhikam//  
 iti hiṅvādicūrṇaṃ guṭikā ca/  
 Ca.6.5.85  mātuluṅgaraso hiṅgu dāḍimaṃ
                            biḍasaindhave/  
 surāmaṇḍena pātavyaṃ vātagulmarujāpaham//  
 
 
 Ca.6.5.86
                             śaṭīpuṣkarahiṅgvamlavetasakṣāracitrakān/  
 dhānyakaṃ ca yavānīṃ ca viḍaṅgaṃ saindhavaṃ vacām//  
 
 
 Ca.6.5.87  sacavyapippalīmūlāmajagandhāṃ
                            sadāḍimām/  
 ajājīṃ cājamodāṃ ca cūrṇaṃ kṛtvā prayojayet//  
 
 
 Ca.6.5.88  rasena mātuluṅgasya
                            madhuśuktena vā punaḥ/  
 bhāvitaṃ guṭikāṃ kṛtvā supiṣṭāṃ kolasaṃmitām//  
 
 
 Ca.6.5.89  gulmaṃ plīhānamānāhaṃ śvāsaṃ
                            kāsamarocakam/  
 hikkāṃ hṛdrogamarśāṃsi vividhāṃ śiraso rujam//  
 
 
 Ca.6.5.90  pāṇḍvāmayaṃ kaphotkleśaṃ
                            sarvajāṃ ca pravāhikām/  
 pārśvahṛdbastiśūlaṃ ca guṭikaiṣā vyapohati//  
 
 
 Ca.6.5.91  nāgarārdhapalaṃ piṣṭvā dve
                            pale luñcitasya ca/  
 tilasyaikaṃ guḍapalaṃ kṣīreṇoṣṇena nā pibet//  
 
 
 Ca.6.5.92  vātagulmamudāvartaṃ yoniśūlaṃ
                            ca nāśayet/  
 pibederaṇḍajaṃ tailaṃ vāruṇīmaṇḍamiśritam//  
 
 
 Ca.6.5.93  tadeva tailaṃ payasā
                            vātagulmī pibennaraḥ/  
 śleṣmaṇyanubale pūrvaṃ hitaṃ pittānuge param//  
 
 
 Ca.6.5.94  sādhayecchuddhaśuṣkasya
                            laśunasya catuṣpalam/  
 &kṣīrodake 'aṣṭaguṇite kṣīraśeṣaṃ ca nā pibet//  
 &`kṣīre jalāṣṭaguṇite' iti pā-. 
 Ca.6.5.95  vātagulmamudāvartaṃ gṛdhrasīṃ
                            viṣamajvaram/  
 hṛdrogaṃ vidradhiṃ śothaṃ sādhayatyāśu tatpayaḥ//  
 iti laśunakṣīram/  
 Ca.6.5.96  tailaṃ prasannā
                            gomūtramāranālaṃ yavāgrajam/  
 gulmaṃ jaṭharamānāhaṃ pītamekatra sādhayet//  
 iti tailapañcakam/  
 Ca.6.5.97  pañcamūlīkaṣāyeṇa
                            &sakṣāreṇa śilājatu/  
 pibettasya prayogeṇa vātagulmāt pramucyate//  
 iti śilājaturayogaḥ/  
 &`sakṣīreṇa' iti pā-. 
 Ca.6.5.98  vāṭyaṃ pippalīyūṣeṇa
                            mūlakānāṃ rasena vā/  
 bhuktvā snigdhamudāvartādvātagulmādvimucyate//  
 
 
 Ca.6.5.99  śūlānāhavibandhārtaṃ
                            svedayedvātagulminam/  
 svedaiḥ svedavidhāvuktairnāḍīprastarasaṅkaraiḥ//  
 
 
 Ca.6.5.100  bastikarma paraṃ
                            vidyādgulmaghnaṃ taddhi mārutam/  
 sve sthāne prathamaṃ jitvā sadyo gulmamapohati//  
 
 
 Ca.6.5.101  tasmādabhīkṣṇaśo gulmā
                            nirūhaiḥ sānuvāsanaiḥ/  
 prayujyamānaiḥ śāmyanti vātapittakaphātmakāḥ//  
 
 
 Ca.6.5.102  gulmaghnā vividhā diṣṭāḥ
                            siddhāḥ siddhiṣu bastayaḥ/  
 gulmaghnāni ca tailāni vakṣyante vātarogike//  
 
 
 Ca.6.5.103  tāni mārutaje gulme
                            pānābhyaṅgānuvāsanaiḥ/  
 prayuktānyāśu sidhyanti tailaṃ &hyanilajitparam//  
 &`hyanilajitvaram' iti pā-. 
 Ca.6.5.104  nīlinīcūrṇasaṃyuktaṃ
                            pūrvoktaṃ ghṛtameva/  
 samalāya pradātavyaṃ śodhanaṃ vātagulmine//  
 
 
 Ca.6.5.105
                             nīlinītrivṛtādantīpathyākampillakaiḥ saha/  
 śodhanārthaṃ ghṛtaṃ deyaṃ sabiḍakṣāranāgaram//  
 
 
 Ca.6.5.106  nīlinīṃ triphalāṃ rāsnāṃ
                            balāṃ kaṭukarohiṇīm/  
 pacedviḍaṅgaṃ vyāghrīṃ ca palikāni jalāḍhake//  
 
 
 Ca.6.5.107  tena pādāvaśeṣeṇa
                            ghṛtaprasthaṃ vipācayet/  
 dadhnaḥ prasthena saṃyojya sudhākṣīrapalena ca//  
 
 
 Ca.6.5.108  tato ghṛtapalaṃ
                            dadyādyavāgūmaṇḍamiśritam/  
 jīrṇe samyagviriktaṃ ca bhojayedrasabhojanam//  
 
 
 Ca.6.5.109
                             gulmakuṣṭhodaravyaṅgaśophapāṇḍvāmayajvarān/  
 śvitraṃ plīhānamunmādaṃ ghṛtametadvyapohati//  
 iti nīlinyādyaṃ ghṛtam/  
 Ca.6.5.110  kukkuṭāśca mayūrāśca
                            tittirikrauñcavartakāḥ/  
 śālayo madirā sarpirvātagulmabhiṣagjitam//  
 
 
 Ca.6.5.111  hitamuṣṇaṃ dravaṃ snigdhaṃ
                            bhojanaṃ vātagulminām/  
 samaṇḍavāruṇīpānaṃ pakvaṃ vā dhānyakairjalam//  
 
 
 Ca.6.5.112  mande 'agnau vardhate gulmo
                            dīpte cāgnau praśāmyati/  
 tasmānnā nātisauhityaṃ kuryānnātivilaṅghanam//  
 
 
 Ca.6.5.113  sarvatra gulme prathamaṃ
                            snehasvedopapādite/  
 yā kriyā kriyate siddhiṃ sā yāti na virūkṣite//  
 
 
 Ca.6.5.114  bhiṣagātyayikaṃ buddhvā
                            pittagulmamupācaret/  
 vairecanikasiddhena sarpiṣā &tiktakena vā//  
 &`payasā 'api vā' iti pā-. 
 Ca.6.5.115
                             rohiṇīkaṭukānimbamadhukatriphalātvacaḥ/  
 karṣāṃśāstrāyamāṇā ca paṭolatrivṛtoḥ pale//  
 
 
 Ca.6.5.116  dve pale ca masūrāṇāṃ
                            sādhyamaṣṭaguṇe 'ambhasi/  
 śṛtāccheṣaṃ ghṛtasamaṃ sarpiṣaśca catuṣpalam//  
 
 
 Ca.6.5.117  pibet saṃmūrcchitaṃ tena
                            gulmaḥ śāmyati paittikaḥ/  
 jvarastṛṣṇā ca śūlaṃ ca bhramo mūrcchā 'arucistathā//  
 iti rohiṇyādyaṃ ghṛtam/  
 Ca.6.5.118  jale daśaguṇe sādhyaṃ
                            trāyamāṇācatuṣpalam/  
 pañcabhāgasthitaṃ pūtaṃ kalkaiḥ saṃyojya kārṣikaiḥ//  
 
 
 Ca.6.5.119  rohiṇī kaṭukā mustā
                            trāyamāṇā durālabhā/  
 kalkaistāmalakīvīrājīvantīcandanotpalaiḥ//  
 
 
 Ca.6.5.120  rasasyāmalakānāṃ ca
                            kṣīrasya ca ghṛtasya ca/  
 palāni pṛthagaṣṭāṣṭau dattvā samyagvipācayet//  
 
 
 Ca.6.5.121  pittaraktabhavaṃ gulmaṃ
                            vīsarpaṃ paittikaṃ jvaram/  
 hṛdrogaṃ kāmalāṃ kuṣṭhaṃ hanyādetadghṛtottamam//  
 iti trāyamāṇādyaṃ ghṛtam/  
 Ca.6.5.122  rasenāmalakekṣūṇāṃ
                            &ghṛtapādaṃ vipācayet/  
 pathyāpādaṃ pibetsarpistatsiddhaṃ pittagulmanut//  
 ityāmalakādyaṃ ghṛtam/  
 &`ghṛtaprasthaṃ' iti pā-. 
 Ca.6.5.123  drākṣāṃ madhūkaṃ kharjūraṃ
                            vidārīṃ saśatāvarīm/  
 parūṣakāṇi triphalāṃ sādhayetpalasaṃmitam//  
 
 
 Ca.6.5.124  jalāḍhake pādaśeṣe
                            rasamāmalakasya ca/  
 ghṛtamikṣurasaṃ kṣīramabhayākalkapādikam//  
 
 
 Ca.6.5.125  sādhayettadghṛtaṃ siddhaṃ
                            śarkarākṣaudrapādikam/  
 prayogāt pittagulmaghnaṃ sarvapittavikāranut//  
 iti drākṣādyaṃ ghṛtam/  
 Ca.6.5.126  vṛṣaṃ samūlamāpothya
                            pacedaṣṭaguṇe jale/  
 śeṣe 'aṣṭabhāge tasyaiva puṣpakalkaṃ pradāpayet//  
 
 
 Ca.6.5.127  tena siddhaṃ ghṛtaṃ śītaṃ
                            sakṣaudraṃ pittagulmanut/  
 raktapittajvaraśvāsakāsahṛdroganāśanam//  
 iti vāsāghṛtam/  
 Ca.6.5.128  dvipalaṃ trāyamāṇāyā
                            jaladviprasthasādhitam/  
 aṣṭabhāgasthitaṃ pūtaṃ koṣṇaṃ kṣīrasamaṃ pibet//  
 
 
 Ca.6.5.129  pibedupari tasyoṣṇaṃ
                            kṣīrameva yathābalam/  
 tena nirhṛtadoṣasya gulmaḥ śāmyati paittikaḥ//  
 
 
 Ca.6.5.130  drākṣābhayārasaṃ gulme
                            paittike saguḍaṃ pibet/  
 lihyātkampillakaṃ vā 'api virekārthaṃ madhudravam//  
 
 
 Ca.6.5.131  dāhapraśamano 'abhyaṅgaḥ
                            sarpiṣā pittagulminām/  
 candanādyena tailena tailena madhukasya vā//  
 
 
 Ca.6.5.132  ye ca &pittajvaraharāḥ
                            satiktāḥ kṣīrabastayaḥ/  
 hitāste pittagulmibhyo vakṣyante ye ca siddhiṣu//  
 &`pittajvarārtānāṃ' iti pā-. 
 Ca.6.5.133  śālayo jāṅgalaṃ māṃsaṃ
                            gavyāje payasī ghṛtam/  
 kharjūrāmalakaṃ drākṣāṃ dāḍimaṃ saparūṣakam//  
 
 
 Ca.6.5.134  āhārārthaṃ prayoktavyaṃ
                            pānārthaṃ salilaṃ śṛtam/  
 balāvidārīgandhādyaiḥ pittagulmacikitsitam//  
 
 
 Ca.6.5.135  āmānvaye pittagulme sāme vā
                            kaphavātike/  
 yavāgūbhiḥ khaḍairyūṣaiḥ saṃdhukṣyo 'agnirvilaṅghite//  
 
 
 Ca.6.5.136  śamaprakopau doṣāṇāṃ
                            sarveṣāmagnisaṃśritau/  
 tasmādagniṃ sadā rakṣennidānāni ca varjayet//  
 
 
 Ca.6.5.137  vamanaṃ vamanārhāya
                            pradadyāt kaphagulmine/  
 snigdhasvinnaśarīrāya gulme śaithilyamāgate//  
 
 
 Ca.6.5.138  pariveṣṭya pradīptāṃstu
                            balvajānathavā kuśān/  
 bhiṣakkumbhe samāvāpya gulmaṃ ghaṭamukhe nyaset//  
 
 
 Ca.6.5.139  &saṃgṛhīto yadā
                            gulmastadā ghaṭamathoddharet/  
 vastrāntaraṃ tataḥ kṛtvā &&bhindyādgulmaṃ pramāṇavit//  
 &`sa gṛhīto yadā' iti pā-. &&`cchindyādgulmaṃ pramāṇavit /
                            vimargajaṃ yadā paśyet' iti gaṅgādharasaṃmataḥ pāṭhah. 
 Ca.6.5.140
                             vimārgājapadādarśairyathālābhaṃ prapīḍayet/  
 mṛdgīyādgulmamevaikaṃ na &tvantrahṛdayaṃ spṛśet//  
 &`na tvatra hṛdayaṃ' iti pā-. 
 Ca.6.5.141  tilairaṇḍātasībījasarṣapaiḥ
                            parilipya ca/  
 śleṣmagulmamayaḥpātraiḥ sukhoṣṇaiḥ svedayedbhiṣak//  
 
 
 Ca.6.5.142  savyoṣakṣāralavaṇaṃ
                            daśamūlīśṛtaṃ ghṛtam/  
 kaphagulmaṃ jayatyāśu sahiṅgubiḍadāḍimam//  
 iti daśamūlīghṛtam/  
 Ca.6.5.143  bhallātakānāṃ dvipalaṃ
                            pañcamūlaṃ palonmitam/  
 sādhyaṃ vidārīgandhādyamāpothya salilāḍhake//  
 
 
 Ca.6.5.144  pādaśeṣe rase tasmin
                            pippalīṃ nāgaraṃ vacām/  
 viḍaṅgaṃ saindhavaṃ hiṅgu yāvaśūkaṃ biḍaṃ śaṭīm//  
 
 
 Ca.6.5.145  citrakaṃ madhukaṃ rāsnāṃ
                            piṣṭvā karṣasamaṃ bhiṣak/  
 prasthaṃ ca payaso dattvā ghṛtaprasthaṃ vipācayet//  
 
 
 Ca.6.5.146  etadbhallātakaghṛtaṃ
                            kaphagulmaharaṃ param/  
 plīhapāṇḍvāmayaśvāsagrahaṇīrogakāsanut//  
 iti bhallātakādyaṃ ghṛtam/  
 Ca.6.5.147
                             pippalīpippalīmūlacavyacitrakanāgaraiḥ/  
 palikaiḥ sayavakṣārairghṛtaprasthaṃ vipācayet//  
 
 
 Ca.6.5.148  kṣīraprasthaṃ ca tat
                            sarpihanti gulmaṃ kaphātmakam/  
 grahaṇīpāṇḍurogaghnaṃ plīhakāsajvarāpaham//  
 iti kṣīraṣaṭpalakaṃ ghṛtam/  
 Ca.6.5.149  trivṛtāṃ triphalāṃ dantīṃ
                            daśamūlaṃ palonmitam/  
 jale caturguṇe paktvā caturbhāgasthitaṃ rasam//  
 
 
 Ca.6.5.150  sarpireraṇḍajaṃ tailaṃ
                            kṣīraṃ caikatra sādhayet/  
 sa siddho miśrakasnehaḥ sakṣaudraḥ kaphagulmanut//  
 
 
 Ca.6.5.151  kaphavātavibandheṣu
                            kuṣṭhaplīhodareṣu ca/  
 prayojyo miśrakaḥ sneho yoniśūleṣu cādhikam//  
 iti miśrakaḥ snehaḥ/  
 Ca.6.5.152  yaduktaṃ vātagulmaghnaṃ
                            sraṃsanaṃ nīlinīghṛtam/  
 dviguṇaṃ tadvirekārthaṃ prayojyaṃ kaphagulminām//  
 
 
 Ca.6.5.153  sudhākṣīradrave cūrṇaṃ
                            trivṛtāyāḥ subhāvitam/  
 kārṣikaṃ madhusarpibhyāṃ &līḍhvā sādhu viricyate//  
 &`līḍhaṃ sādhu virecayet' iti pā-. 
 Ca.6.5.154  jaladroṇe vipaktavyā
                            viṃśatiḥ pañca cābhayāḥ/  
 dantyāḥ palāni tāvanti citrakasya tathaiva ca//  
 
 
 Ca.6.5.155  aṣṭabhāgāvaśeṣaṃ tu rasaṃ
                            pūtamadhikṣipet/  
 dantīsamaṃ guḍaṃ pūtaṃ kṣipettatrābhayāśca tāḥ//  
 
 
 Ca.6.5.156  tailārdhakuḍavaṃ caiva
                            trivṛtāyāścatuṣpalam/  
 cūrṇitaṃ &palamekaṃ tu pippalīviśvabheṣajam//  
 &`cārdhapalikaṃ' iti pā-. 
 Ca.6.5.157  tat sādhyaṃ lehavacchīte
                            tasmiṃstailasamaṃ madhu/  
 kṣipeccūrṇapalaṃ caikaṃ tvagelāpatrakeśarāt//  
 
 
 Ca.6.5.158  tato lehapalaṃ līḍhvā
                            jagdhvā caikāṃ harītakīm/  
 sukhaṃ viricyate snigdho doṣaprasthamanāmayam//  
 
 
 Ca.6.5.159  gulmaṃ śvayathumarśāṃsi
                            pāṇḍurogamarocakam/  
 hṛdrogaṃ grahaṇīdoṣaṃ kāmalāṃ viṣamajvaram//  
 
 
 Ca.6.5.160  kuṣṭhaṃ plīhānamānāhameṣā
                            hanyupasevitā/  
 niratyayaḥ kramaścāsyā dravo māṃsarasaudanaḥ//  
 iti dantīharītakī/  
 Ca.6.5.161  siddhāḥ siddhiṣu vakṣyante
                            nirūhāḥ kaphagulminām/  
 ariṣṭayogāḥ siddhāśca grahaṇyarśaścikitsite//  
 
 
 Ca.6.5.162  yaccūrṇaṃ guṭikā yāśca
                            vihitā vātagulminām/  
 dviguṇakṣārahiṅgvamlavetasāstāḥ kaphe hitāḥ//  
 
 
 Ca.6.5.163  ya eva grahaṇīdoṣe kṣārāste
                            kaphagulminām/  
 siddhā niratyayāḥ śastā dāhastvante praśasyate//  
 
 
 Ca.6.5.164  prapurāṇāni dhānyāni
                            jāṅgalā mṛgapakṣiṇaḥ/  
 kaulattho mudgayūṣaśca pippalyā nāgarasya ca//  
 
 
 Ca.6.5.165  śuṣkamūlakayūṣaśca bilvasya
                            &varuṇasya ca/  
 cirabilvāṅkurāṇāṃ ca yavānyāścitrakasya ca//  
 &`taruṇasya' iti pā-. 
 Ca.6.5.166
                             bījapūrakahiṅgvamlavetasakṣāradāḍimaiḥ/  
 takreṇa tailasarpirbhyāṃ vyañjanānyupakalpayet//  
 
 
 Ca.6.5.167  pañcamūlīśṛtaṃ toyaṃ
                            purāṇaṃ vāruṇīrasam/  
 kaphagulmī pibetkāle jīrṇaṃ mādhvīkameva vā//  
 
 
 Ca.6.5.168  yavānīcūrṇitaṃ takraṃ
                            biḍena lavaṇīkṛtam/  
 pibet saṃdīpanaṃ &vātakaphamūtrānulomanam//  
 &`vātamūtravarco 'anulomanam' iti pā-. 
 Ca.6.5.169  saṃcitaḥ kramaśo gulmo
                            mahāvāstuparigrahaḥ/  
 kṛtamūlaḥ sirānaddho yadā kūrma ivonnataḥ//  
 
 
 Ca.6.5.170
                             &daurbalyārucihṛllāsakāsavamyaratijvaraiḥ/  
 tṛṣṇātandrāpratiśyāyairyujyate na sa sidhyati//  
 &`daurvarṇyāruci-' iti pā-. 
 Ca.6.5.171  gṛhītvā sajvaraśvāsaṃ
                            vamyatīsārapīḍitam/  
 hṛnnābhihastapādeṣu śophaḥ karṣati gulminam//  
 
 
 Ca.6.5.172  raudhirasya tu gulmasya
                            garbhakālavyatikrame/  
 snigdhāsvinnaśarīrāyai dadyāt snehavirecanam//  
 
 
 Ca.6.5.173  palāśakṣārapātre dve dve
                            pātre tailasarpiṣoḥ/  
 gulmaśaithilyajananīṃ paktvā mātrāṃ prayojayet//  
 
 
 Ca.6.5.174  prabhidyeta na yadyevaṃ
                            &dadyādyoniviśodhanam/  
 kṣāreṇa yuktaṃ palalaṃ sudhākṣīreṇa va punaḥ//  
 &`-virecanam' iti pā-. 
 Ca.6.5.175  ābhyāṃ vā bhāvitān
                            dadyādyonau kaṭukamatsyakān/  
 varāhamatsyapittābhyāṃ laktakān vā subhāvitān//  
 
 
 Ca.6.5.176
                             adhoharaiścordhvaharairbhāvitān vā samākṣikaiḥ/  
 kiṇvaṃ vā saguḍakṣāraṃ dadyādyoniviśodhanam//  
 
 
 Ca.6.5.177  raktapittaharaṃ kṣāraṃ
                            lehayenmadhusarpiṣā/  
 laśunaṃ madirāṃ tīkṣṇāṃ matsyāṃścāsyai pradāpayet//  
 
 
 Ca.6.5.178  bastiṃ sakṣīragomūtraṃ
                            sakṣāraṃ dāśamūlikam/  
 adṛśyamāne rudhire dadyādgulmaprabhedanam//  
 
 
 Ca.6.5.179  pravartamāne rudhire
                            dadyānmāṃsarasaudanam/  
 ghṛtatailena cābhyaṅgaṃ pānārthaṃ taruṇīṃ surām//  
 
 
 Ca.6.5.180  rudhire 'atipravṛtte tu
                            raktapittaharīḥ kriyāḥ/  
 kāryā vātarugārtāyāḥ sarvā vātaharīḥ punaḥ//  
 
 
 Ca.6.5.181  ghṛtatailāvasekāṃśca
                            tittirīṃścaraṇāyudhān/  
 surāṃ samaṇḍāṃ pūrvaṃ ca pānamamlasya sarpiṣaḥ//  
 
 
 Ca.6.5.182  prayojayeduttaraṃ vā
                            jīvanīyena sarpiṣā/  
 atipravṛtte rudhire satiktenānuvāsanam//  
 
 
 Ca.6.5.183  tatra ślokāḥ snehaḥ svedaḥ
                            sarpirbastiścūrṇāni bṛṃhaṇaṃ guḍikāḥ/  
 vamanavirekau mokṣaḥ kṣatajasya ca vātagulmavatām//  
 
 
 Ca.6.5.184  sarpiḥ satiktasiddhaṃ
                            kṣīraṃ prasraṃsanaṃ nirūhāśca/  
 raktasya cāvasecanamāśvāsanasaṃśamanayogāḥ//  
 
 
 Ca.6.5.185  upanāhanaṃ saśastraṃ
                            pakvasyābhyantaraprabhinnasya/  
 saṃśodhanasaṃśamane pittaprabhavasya gulmasya//  
 
 
 Ca.6.5.186  snehaḥ svedo bhedo
                            laṅghanamullekhanaṃ virekaśca/  
 sarpirbastirguṭikāścūrṇamariṣṭāśca sakṣārāḥ//  
 
 
 Ca.6.5.187  gulmasyānte dāhaḥ
                            kaphajasyāgre 'apanītaraktasya/  
 gulmasya raudhirasya kriyākramaḥ strībhavasyoktaḥ//  
 
 
 Ca.6.5.188  pathyānnapānasevā hetūnāṃ
                            varjanaṃ yathāsvaṃ ca/  
 nityaṃ cāgnisamādhiḥ snigdhasya ca sarvakarmāṇi//  
  heturliṅgaṃ siddhiḥ kriyākramaḥ sādhyatā na yogāśca/  
 gulmacikitsitasaṃgraha etāvān vyāhṛto 'agniveśasya 
 
 ityagniveśakṛte tantre carakapratisaṃskṛte cikitsitasthāne
                        gulmacikitsitaṃ nāma pañcamo 'adhyāyaḥ// 
 
 
                    ṣaṣṭho 'adhyāyaḥ/
                     Ca.6.6.1  athātaḥ pramehacikitsitaṃ
                        vyākhyāsyāmaḥ//  
 Ca.6.6.2  iti ha smāha bhagavānātreyaḥ//  
 
 Ca.6.6.3  nirmohamānānuśayo nirāśaḥ
                            punarvasurjñānatapoviśālaḥ/  
 kāle 'agniveśāya sahetuliṅgānuvāca mehāñśamanaṃ ca teṣām//  
 
 
 Ca.6.6.4  āsyāsukhaṃ svapnasukhaṃ dadhīni
                            grāmyaudakānūparasāḥ payāṃsi/  
 navānnapānaṃ guḍavaikṛtaṃ ca pramehahetuḥ kaphakṛcca sarvam//  
 
 
 Ca.6.6.5  medaśca māṃsaṃ ca śarīrajaṃ ca
                            kledaṃ kapho bastigataṃ pradūṣya/  
 karoti mehān samudīrṇamuṣṇaistāneva pittaṃ paridūṣya cāpi//  
 
 
 Ca.6.6.6  kṣīṇeṣu doṣeṣvavakṛṣya bastau
                            dhātūn pramehānanilaḥ karoti/  
 doṣo hi bastiṃ samupetya mūtraṃ saṃdūṣya mehāñjanayedyathāsvam//  
 
 
 Ca.6.6.7  sādhyāḥ kaphotthā daśa,
                            pittajāḥ ṣaṭ yāpyā, na sādhyaḥ pavanāccatuṣkaḥ/  
 samakriyatvādviṣamakriyatvānmahātyayatvācca yathākramaṃ te//  
 
 
 Ca.6.6.8  kaphaḥ sapittaḥ pavanaśca doṣā
                            medo 'asraśukrāmbuvasālasīkāḥ/  
 majjā rasaujaḥ piśitaṃ ca &dūṣyāḥ pramehiṇāṃ, viṃśatireva mehāḥ//  
 &`dūjyaṃ' iti pā-. 
 Ca.6.6.9  jalopamaṃ cekṣurasopamaṃ vā
                            ghanaṃ ghanaṃ copari viprasannam/  
 śuklaṃ saśukraṃ śiśiraṃ śanairvā lāleva vā vālukayā yutaṃ vā//  
 
 
 Ca.6.6.10  vidyāt pramehān kaphajān
                            daśaitān kṣāropamaṃ kālamathāpi nīlam/  
 hāridramāñjiṣṭhamathāpi raktametān pramehān ṣaḍuśanti pittāt//  
 
 
 Ca.6.6.11  majjaujasā vā vasayā 'anvitaṃ
                            vā lasīkayā vā satataṃ vibaddham/  
 caturvidhaṃ &mūtrayatīha vātāccheṣeṣu dhātuṣvapakarṣiteṣu//  
 &`mūtrayate+nilena' iti pā-. 
 Ca.6.6.12  varṇaṃ rasaṃ sparśamathāpi
                            gandhaṃ yathāsvadoṣaṃ bhajate pramehaḥ/  
 śyāvāruṇo vātakṛtaḥ saśūlo majjādisādguṇyamupaityasādhyaḥ//  
 
 
 Ca.6.6.13  svedo 'aṅgagandhaḥ
                            śithilāṅgatā ca śayyāsanasvapnasukhe ratiśca/  
 hṛnnetrajihvāśravaṇopadeho ghanāṅgatā keśanakhātivṛddhiḥ//  
 
 
 Ca.6.6.14  śītapriyatvaṃ galatāluśoṣo
                            mādhuryamāsye karapādadāhaḥ/  
 bhaviṣyato mehagadasya rūpaṃ mūtre 'abhidhāvanti pipīlikāśca//  
 
 
 Ca.6.6.15  sthūlaḥ pramehī
                            balavānihaikaḥ kṛśastathaikaḥ paridurbalaśca/  
 saṃbṛṃhaṇaṃ tatra kṛśasya kāryaṃ saṃśodhanaṃ doṣabalādhikasya//  
 
 
 Ca.6.6.16  snigdhasya yogā vividhāḥ
                            prayojyāḥ kalpopadiṣṭā &malaśodhanāya/  
 ūrdhvaṃ tathā 'adhaśca male 'apanīte meheṣu saṃtarpaṇameva kāryam//  
 &`malśodhanā ye' iti pā-. 
 Ca.6.6.17  gulmaḥ kṣayo mehanabastiśūlaṃ
                            mūtragrahaścāpyapatarpaṇena/  
 pramehiṇaḥ syuḥ, &&paritarpaṇāni kāryāṇi &&tasya
                            prasamīkṣya vahnim//  
 &`paribṛṃhaṇāni' iti pā-. &&`tasmāt' iti pā-.  
 Ca.6.6.18  saṃśodhanaṃ nārhati yaḥ
                            pramehī tasya kriyā saṃśamanī prayojyā/  
 manthāḥ kaṣāyā yavacūrṇalehāḥ pramehaśāntyai laghavaśca bhakṣyāḥ//  
 
 
 Ca.6.6.19  ye viṣkirā ye pratudā
                            vihaṅgāsteṣāṃ rasairjāṅgalajairmanojñaiḥ/  
 yavaudanaṃ rūkṣamathāpi &vāṭyamadyāt sasaktūnapi cāpyapūpān//  
 &`vāṭyaṃ madyān' iti pā-. 
 Ca.6.6.20  mudgādiyūṣairatha tiktaśākaiḥ
                            purāṇaśālyodanamādadīta/  
 dantīṅgudītailayutaṃ pramehī tathā 'atasīsarṣapatailayuktam//  
 
 
 Ca.6.6.21  saṣaṣṭikaṃ
                            syāttṛṇadhānyamannaṃ yavapradhānastu bhavet pramehī/  
 yavasya bhakṣyān vividhāṃstathā 'adyāt kaphapramehī madhusaṃprayuktān//
                         
 
 
 Ca.6.6.22  niśisthitānāṃ triphalākaṣāye
                            syustarpaṇāḥ kṣaudrayutā yavānām/  
 tān sīdhuyuktān prapibet pramehī prāyogikānmehavadhārthameva//  
 
 
 Ca.6.6.23  ye śleṣmamehe vihitāḥ
                            kaṣāyāstairbhāvitānāṃ ca pṛthagyavānām/  
 saktūnapūpān saguḍān sadhānān bhakṣyāṃstathā 'anyān vividhāṃśca khādet//
                         
 
 
 Ca.6.6.24  kharāśvagohaṃsapṛṣadbhṛtānāṃ
                            tathā yavānāṃ vividhāśca bhakṣyāḥ/  
 deyāstathā veṇuyavā yavānāṃ kalpena godhūmamayāśca bhakṣyāḥ//  
 
 
 Ca.6.6.25  saṃśodhanollekhanalaṅghanāni
                            kāle prayuktāni kaphapramehān/  
 jayanti pittaprabhavān virekaḥ saṃtarpaṇaḥ saṃśamano vidhiśca//  
 
 
 Ca.6.6.26  dārvīṃ surāhvāṃ triphalāṃ
                            samustāṃ kaṣāyamutkvāthya pibet pramehī/  
 kṣaudreṇa yuktāmathavā haridrāṃ pibedrasenāmalakīphalānām//  
 
 
 Ca.6.6.27  harītakīkaṭphalamustalodhraṃ
                            pāṭhāviḍaṅgārjunadhanvanāśca/  
 ubhe haridre tagaraṃ viḍaṅgaṃ kadambaśālārjunadīpyakāśca//  
 
 
 Ca.6.6.28  dārvī viḍaṅgaṃ khadiro
                            dhavaśca surāhvakuṣṭhāgurucandanāni/  
 dārvyagnimanthau triphalā sapāṭhā pāṭhā ca mūrvā ca tathā śvadaṃṣṭrā//
                         
 
 
 Ca.6.6.29
                             yavānyuśīrāṇyabhayāguḍūcīcavyābhayācitrakasaptaparṇāḥ/  
 pādaiḥ kaṣāyāḥ kaphamehināṃ te daśopadiṣṭā madhusaṃprayuktāḥ//  
 
 
 Ca.6.6.30
                             uśīralodhrāñjanacandanānāmuśīramustāmalakābhayānām/  
 paṭolanimbāmalakāmṛtānāṃ mustābhayāpadmakavṛkṣakāṇām//  
 
 
 Ca.6.6.31  lodhrāmbukālīyakadhātakīnāṃ
                            nimbārjunāmrātaniśotpalānām/  
 śirīṣasarjārjunakeśarāṇāṃ priyaṅgupadmotpalakiṃśukānām//  
 
 
 Ca.6.6.32
                             &aśvatthapāṭhāsanavetasānāṃ kaṭaṅkaṭeryutpalamustakānām/  
 paitteṣu meheṣu daśa pradiṣṭāḥ pādaiḥ kaṣāyā madhusaṃprayuktāḥ//  
 &`aśvatthayāsāsanavetasānāṃ' iti pā-. 
 Ca.6.6.33  sarveṣu meheṣu matau tu
                            pūrvau kaṣāyayogau vihitāstu sarve/  
 manthasya pāne yavabhāvanāyāṃ syurbhojane pānavidhau pṛthak ca//  
 
 
 Ca.6.6.34  siddhāni tailāni ghṛtāni
                            caiva &deyāni meheṣvanilātmakeṣu/  
 medaḥ kaphaścaiva kaṣāyayogaiḥ snehaiśca vāyuḥ śamameti teṣām//  
 &`yojyāni' iti pā-. 
 Ca.6.6.35  kampillasaptacchadaśālajāni
                            baibhītarauhitakakauṭajāni/  
 kapitthapuṣpāṇi ca cūrṇitāni kṣaudreṇa lihyāt kaphapittamehī//  
 
 
 Ca.6.6.36  pibedrasenāmalakasya cāpi
                            kalkīkṛtānyakṣasamāni kāle/  
 jīrṇe ca bhuñjīta purāṇamannaṃ mehī rasairjāṅgalajairmanojñaiḥ//  
 
 
 Ca.6.6.37  dṛṣṭvā 'anubandhaṃ pavanāt
                            kaphasya pittasya vā snehavidhirvikalpyaḥ/  
 tailaṃ kaphe syāt svakaṣāyasiddhaṃ pitte ghṛtaṃ pittaharaiḥ kaṣāyaiḥ//
                         
 
 
 Ca.6.6.38
                             trikaṇṭakāśmantakasomavalkairbhallātakaiḥ sātiviṣaiḥ salodhraiḥ/  
 &vacāpaṭolārjunanimbamustairharidrayā padmakadīpyakaiśca//  
 &`pāṭhāpaṭolārjunanimbamustaiḥ' iti pā-. 
 Ca.6.6.39  mañjiṣṭhayā cāgurucandanaiśca
                            sarvaiḥ samastaiḥ kaphavātajeṣu/  
 meheṣu tailaṃ vipaced, ghṛtaṃ tu paitteṣu, miśraṃ triṣu lakṣaṇeṣu//  
 
 
 Ca.6.6.40  phalatrikaṃ dāruniśāṃ viśālāṃ
                            mustāṃ ca niḥkvāthya niśāṃ sakalkām/  
 pibet kaṣāyaṃ madhusaṃprayuktaṃ sarvaprameheṣu samuddhateṣu//  
 
 
 Ca.6.6.41  lodhraṃ śaṭīṃ
                            puṣkaramūlamelāṃ mūrvāṃ viḍaṅgaṃ triphalāṃ yamānīm (yavānīm?)/  
 cavyaṃ priyaṅguṃ kramukaṃ viśālāṃ kirātatiktaṃ kaṭurohiṇīṃ ca//  
 
 
 Ca.6.6.42  bhārṅgīṃ nataṃ
                            citrakapippalīnāṃ mūlaṃ sakuṣṭhātiviṣaṃ sapāṭham/  
 kaliṅgakān keśaramindrasāhvāṃ nakhaṃ sapatraṃ maricaṃ plavaṃ ca//  
 
 
 Ca.6.6.43  droṇe 'ambhasaḥ karṣasamāni
                            paktvā pūte caturbhāgajalāvaśeṣe/  
 rase 'ardhabhāgaṃ madhunaḥ pradāya pakṣaṃ nidheyo ghṛtabhājanasthaḥ//  
 
 
 Ca.6.6.44  &madhvāsavo 'ayaṃ
                            kaphapittamehān kṣipraṃ nihanyāddvipalaprayogāt/  
 pāṇḍvāmayārśāṃsyaruciṃ grahaṇyā doṣaṃ kilāsaṃ vividhaṃ ca kuṣṭham//  
 &`lodhrāsavo 'ayaṃ' iti pā-. iti madhvāsavaḥ/  
 Ca.6.6.45  kvāthaḥ sa evāṣṭapalaṃ ca
                            dantyā bhallātakānāṃ ca catuṣpalaṃ syāt/  
 sitopalā tvaṣṭapalā viśeṣaḥ kṣaudraṃ ca tāvat pṛthagāsavau tau//  
 
 
 Ca.6.6.46  sārodakaṃ vā 'atha kuśodakaṃ
                            vā madhūdakaṃ vā triphalārasaṃ vā/  
 sīdhuṃ pibedvā nigadaṃ pramehī mādhvīkamagryaṃ cirasaṃsthitaṃ vā//  
 
 
 Ca.6.6.47  māṃsāni śūlyāni mṛgadvijānāṃ
                            khādedyavānāṃ vividhāṃśca bhakṣyān/  
 saṃśodhanāriṣṭakaṣāyalehaiḥ saṃtarpaṇotthāñ śamayet pramehān//  
 
 
 Ca.6.6.48  bhṛṣṭān yavān bhakṣayataḥ
                            prayogācchuṣkāṃśca saktūnna bhavanti mehāḥ/  
 śvitraṃ ca kṛcchraṃ kaphajaṃ ca kuṣṭhaṃ tathaiva mudgāmalakaprayogān//
                         
 
 
 Ca.6.6.49  saṃtarpaṇottheṣu gadeṣu yogā
                            medasvināṃ ye ca mayopadiṣṭāḥ/  
 virūkṣaṇārthaṃ kaphapittajeṣu siddhāḥ prameheṣvapi te prayojyāḥ//  
 
 
 Ca.6.6.50  vyāyāmayogairvividhaiḥ
                            pragāḍhairudvartanaiḥ snānajalāvasekaiḥ/  
 sevyatvagelāgurucandanādyair-&vilepanaiścāśu na santi mehāḥ//  
 &`vilepanaiśca praśamanti' iti pā-. 
 Ca.6.6.51  kledaśca medaśca kaphaśca
                            vṛddhaḥ pramehahetuḥ prasamīkṣya tasmāt/  
 vaidyena pūrvaṃ kaphapittajeṣu meheṣu kāryāṇyapatarpaṇāni//  
 
 
 Ca.6.6.52  yā vātamehān prati pūrvamuktā
                            vātolbaṇānāṃ vihitā kriyā sā/  
 vāyurhi meheṣvatikarśitānāṃ kupyatyasādhyān prati nāsti cintā//  
 
 
 Ca.6.6.53  yairhetubhirye prabhavanti
                            mehāsteṣu prameheṣu na te niṣevyāḥ/  
 hetorasevā vihitā yathaiva jātasya rogasya bhaveccikitsā//  
 
 
 Ca.6.6.54  hāridravarṇaṃ rudhiraṃ ca
                            mūtraṃ vinā pramehasya hi pūrvarūpaiḥ/  
 yo mūtrayettaṃ na vadet pramehaṃ raktasya pittasya hi sa prakopaḥ//  
 
 
 Ca.6.6.55  dṛṣṭvā pramehaṃ madhuraṃ
                            sapicchaṃ madhūpamaṃ syāddvividho vicāraḥ/  
 kṣīṇeṣu doṣesvanilātmakaḥ syāt saṃtarpaṇādvā kaphasaṃbhavaḥ syāt//  
 
 
 Ca.6.6.56  sapūrvarūpāḥ kaphapittamehāḥ
                            krameṇa ye vātakṛtāśca mehāḥ/  
 sādhyā na te, pittakṛtāstu yāpyāḥ, sādhyāstu medo yadi na praduṣṭam//
                         
 
 
 Ca.6.6.57  jātaḥ pramehī madhumehino vā
                            na sādhya uktaḥ sa hi bījadoṣāt/  
 ye cāpi kecit kulajā vikārā bhavanti tāṃśca pravadantyasādhyān//  
 
 
 Ca.6.6.58  pramehiṇāṃ yāḥ piḍakā mayoktā
                            rogādhikāre pṛthageva sapta/  
 tāḥ śalyavidbhiḥ kuśalaiścikitsyāḥ śastreṇa saṃśodhanaropaṇaiśca//  
 
 Ca.6.6.59  tatra ślokāḥ--- 
 
 heturdoṣo dūṣyaṃ mehānāṃ sādhyatānurūpaśca/  
 mehī &dvividhastrividhaṃ bhiṣagjitamatikṣapaṇadoṣaḥ//  
 &`dvividhaṃ' yogīndranāthasenasaṃmataḥ pāṭhaḥ  
 Ca.6.6.60  ādyā yavānnavikṛtirmanthā
                            mehāpahāḥ kaṣāyāśca/  
 tailaghṛtalehayogā bhakṣyāḥ pravarāsavāḥ siddhāḥ//  
 
 
 Ca.6.6.61  vyāyāmavidhirvividhaḥ
                            snānānyudvartanāni gandhāśca/  
 mehānāṃ praśamārthaṃ cikitsite diṣṭametāvat//  
 
 ityagniveśakṛte tantre carakapratisaṃskṛte cikitsitasthāne
                        pramehacikitsitaṃ nāma ṣaṣṭho 'adhyāyaḥ//6// 
 
 
                    saptamo 'adhyāyaḥ/
                     Ca.6.7.1  athātaḥ kuṣṭhacikitsitaṃ
                        vyākhyāsyāmaḥ//  
 Ca.6.7.2  iti ha smāha bhagavānātreyaḥ//  
 Ca.6.7.3  hetuṃ dravyaṃ liṅgaṃ
                        kuṣṭhānāmāśrayaṃ praśamanaṃ ca/  
 śṛṇvagniveśa! samyagviśeṣataḥ sparśanaghnānām//  
 
 Ca.6.7.4  virodhīnyannapānāni
                            dravasnigdhagurūṇi ca/  
 bhajatāmāgatāṃ chardiṃ vegāṃścānyānpratighnatām//  
 
 
 Ca.6.7.5
                             vyāyāmamatisaṃtāpamatibhuktvopasevinām/  
 śītoṣṇalaṅghanāhārān kramaṃ muktvā niṣeviṇām//  
 
 
 Ca.6.7.6  gharmaśramabhayārtānāṃ drutaṃ
                            śītāmbusevinām/  
 ajīrṇādhyaśināṃ caiva pañcakarmāpacāriṇām//  
 
 
 Ca.6.7.7
                             navānnadadhimatsyātilavaṇāmlaniṣeviṇām/  
 māṣamūlakapiṣṭānnatilakṣīraguḍāśinām//  
 
 
 Ca.6.7.8  vyavāyaṃ cāpyajīrṇe 'anne nidrāṃ
                            ca bhajatāṃ divā/  
 viprān gurūn dharṣayatāṃ pāpaṃ karma ca kurvatām//  
 
 
 Ca.6.7.9  vātādayastrayo duṣṭāstvagraktaṃ
                            māṃsamambu ca/  
 dūṣayanti sa kuṣṭhānāṃ saptako dravyasaṃgrahaḥ//  
 
 
 Ca.6.7.10  ataḥ kuṣṭhāni jāyante sapta
                            caikādaśaiva ca/  
 na caikadoṣajaṃ kiñcit kuṣṭhaṃ samupalabhyate//  
 
 
 Ca.6.7.11  sparśājñatvamatisvedo na vā
                            vaivarṇyamunnatiḥ/  
 koṭhānāṃ lomaharṣaśca kaṇḍūstodaḥ śramaḥ klamaḥ//  
 
 
 Ca.6.7.12  vraṇānāmadhikaṃ śūlaṃ
                            śīghrotpattiścirasthitiḥ/  
 &dāhaḥ suptāṅgatā ceti kuṣṭhalakṣaṇamagrajam//  
 &`suptatvamaṅge dāhaśca' iti pā-. 
 Ca.6.7.13  ata ūrdhvamaṣṭādaśānāṃ
                            kuṣṭhānāṃ
                            kapālodumbaramaṇḍalarṣyajihvapuṇḍarīkasidhmakākaṇakaikakuṣṭhacarmākhyakiṭimavipādikālasakadadrucarmadalapāmāviskoṭakaśatārurvicarcikānāṃ
                            (-visphoṭaka-?) lakṣaṇānyupadekṣyāmaḥ//  
 
 
 Ca.6.7.14  kṛṣṇāruṇakapālābhaṃ yadrūkṣaṃ
                            paruṣaṃ tanu/  
 kāpālaṃ todabahulaṃ tatkuṣṭhaṃ viṣamaṃ smṛtam//  
 
 
 Ca.6.7.15  dāhakaṇḍūrujārāgaparītaṃ
                            lomapiñjaram/  
 udumbaraphalābhāsaṃ kuṣṭhamaudumbaraṃ viduḥ//  
 
 
 Ca.6.7.16  śvetaṃ raktaṃ sthiraṃ styānaṃ
                            snigdhamutsannamaṇḍalam/  
 kṛcchramanyonyasaṃsaktaṃ kuṣṭhaṃ maṇḍalamucyate//  
 
 
 Ca.6.7.17  karkaśaṃ raktaparyantamantaḥ
                            śyāvaṃ savedanam/  
 yadṛṣyajihvāsaṃsthānamṛṣyajihvaṃ taducyate//  
 
 
 Ca.6.7.18  saśvetaṃ raktaparyantaṃ
                            puṇḍarīkadalopamam/  
 sotsedhaṃ ca sadāhaṃ ca puṇḍarīkaṃ taducyate//  
 
 
 Ca.6.7.19  śvetaṃ tāmraṃ tanu ca
                            &yadrajo ghṛṣṭaṃ vimuñcati/  
 alābūpuṣpavarṇaṃ tat sidhmaṃ prāyeṇa corasi//  
 &`yaddhṛṣṭamudgirate rajaḥ' iti pā-. 
 Ca.6.7.20  yat kākaṇantikāvarṇamapākaṃ
                            tīvravedanam/  
 tridoṣaliṅgaṃ tat kuṣṭhaṃ kākaṇaṃ naiva sidhyati//  
 iti saptamahākuṣṭhāni/  
 Ca.6.7.21  asvedanaṃ mahāvāstu
                            yanmatsyaśakalopamam/  
 tadekakuṣṭhaṃ, carmākhyaṃ bahalaṃ hasticarmavat//  
 
 
 Ca.6.7.22  śyāvaṃ kiṇakharasparśaṃ
                            paruṣaṃ kiṭimaṃ smṛtam/  
 vaipādikaṃ pāṇipādasphuṭanaṃ tīvravedanam//  
 
 
 Ca.6.7.23  kaṇḍūmadbhiḥ sarāgaiśca
                            gaṇḍairalasakaṃ citam/  
 sakaṇḍūrāgapiḍakaṃ dadrumaṇḍalamudgatam//  
 
 
 Ca.6.7.24  &raktaṃ sakaṇḍu sasphoṭaṃ
                            sarugdalati cāpi yat/  
 taccarmadalamākhyātaṃ saṃsparśāsahamucyate//  
 &`raktaṃ saśūlaṃ kaṇḍūmat sasphoṭaṃ' iti pā-.  
 Ca.6.7.25  pāmā śvetāruṇaśyāvāḥ kaṇḍūlāḥ
                            piḍakā bhṛśam/  
 sphoṭāḥ śvetāruṇābhāso visphoṭāḥ syustanutvacaḥ//  
 
 
 Ca.6.7.26  raktaṃ śyāvaṃ sadāhārti
                            śatāruḥ syādbahuvraṇam/  
 sakaṇḍūḥ piḍakā śyāvā bahusrāvā vicarcikā//  
 ityekādaśa kṣudrakuṣṭhāni/  
 Ca.6.7.27  vāte 'adhikatare kuṣṭhaṃ
                            kāpālaṃ maṇḍalaṃ kaphe/  
 pitte tvaudumbaraṃ vidyāt kākaṇaṃ tu tridoṣajam//  
 
 
 Ca.6.7.28  vātapitte śleṣmapitte
                            vātaśleṣmaṇi cādhike/  
 ṛṣyajihvaṃ puṇḍarīkaṃ sidhmakuṣṭhaṃ ca jāyate//  
 
 
 Ca.6.7.29  carmākhyamekakuṣṭhaṃ ca
                            kiṭimaṃ savipādikam/  
 kuṣṭhaṃ cālasakaṃ jñeyaṃ prāyo vātakaphādhikam//  
 
 
 Ca.6.7.30  pāmā śatārurvisphoṭaṃ
                            dadruścarmadalaṃ tathā/  
 pittaśleṣmādhikaṃ prāyaḥ kaphaprāyā vicarcikā//  
 
 
 Ca.6.7.31  sarvaṃ tridoṣajaṃ kuṣṭhaṃ
                            doṣāṇāṃ tu balābalam/  
 yathāsvairlakṣaṇairbuddhvā kuṣṭhānāṃ kriyate kriyā//  
 
 
 Ca.6.7.32  doṣasya yasya paśyet kuṣṭheṣu
                            viśeṣaliṅgamudriktam/  
 tasyaiva śamaṃ kuryāttataḥ paraṃ cānubandhasya//  
 
 
 Ca.6.7.33  kuṣṭhaviśeṣairdoṣā
                            doṣaviśeṣaiḥ punaśca kuṣṭhāni/  
 jñāyante &tairheturhetustāṃśca prakāśayati//  
 &`te hetuṃ hetustāṃśca' iti pā-. 
 Ca.6.7.34  raukṣyaṃ śoṣastodaḥ śūlaṃ
                            saṃkocanaṃ tathā+āyāmaḥ/  
 pāruṣyaṃ kharabhāvo harṣaḥ śyāvāruṇatvaṃ ca//  
 
 
 Ca.6.7.35  kuṣṭheṣu vātaliṅgaṃ, dāho
                            rāgaḥ parisravaḥ pākaḥ/  
 visro gandhaḥ kledastathā 'aṅgapatanaṃ ca pittakṛtam//  
 
 
 Ca.6.7.36  śvaityaṃ śaityaṃ kaṇḍūḥ
                            sthairyaṃ cotsedhagauravasnehāḥ/  
 kuṣṭheṣu tu kaphaliṅgaṃ jantubhirabhibhakṣaṇaṃ kledaḥ//  
 
 
 Ca.6.7.37  sarvairliṅgairyuktaṃ matimān
                            vivarjayedabalam/  
 tṛṣṇādāhaparītaṃ śāntāgniṃ jantubhirjagdham//  
 
 
 Ca.6.7.38  vātakaphaprabalaṃ
                            yadyadekadoṣolbaṇaṃ na tat kṛcchram/  
 kaphapitta-vātapittaprabalāni tu kṛcchrasādhyāni//  
 
 
 Ca.6.7.39  vātottareṣu sarpirvamanaṃ
                            śleṣmottareṣu kuṣṭheṣu/  
 pittottareṣu mokṣo raktasya virecanaṃ cāgre//  
 
 
 Ca.6.7.40  vamanavirecanayogāḥ kalpoktāḥ
                            kuṣṭhināṃ prayoktavyāḥ/  
 pracchanamalpe kuṣṭhe mahati ca śastaṃ sirāvyadhanam//  
 
 
 Ca.6.7.41  bahudoṣaḥ saṃśodhyaḥ kuṣṭhī
                            bahuśo 'anurakṣatā prāṇān/  
 doṣe hyatimātrahṛte vāyurhanyādabalamāśu//  
 
 
 Ca.6.7.42  snehasya pānamiṣṭaṃ śuddhe
                            koṣṭhe pravāhite rakte/  
 vāyurhi śuddhakoṣṭhaṃ kuṣṭhinamabalaṃ viśati śīghram//  
 
 
 Ca.6.7.43  doṣotkliṣṭe hṛdaye vāmyaḥ
                            kuṣṭheṣu cordhvabhāgeṣu/  
 kuṭajaphalamadanamadhukaiḥ sapaṭolairnimbarasayuktaiḥ//  
 
 
 Ca.6.7.44  śītarasaḥ pakvaraso madhūni
                            madhukaṃ ca vamanāni/  
 kuṣṭheṣu trivṛtā dantī triphalā ca virecane śastā//  
 
 
 Ca.6.7.45  sauvīrakaṃ
                            tuṣodakamāloḍanamāsavāśca sīdhūni/  
 śaṃsantyadhoharāṇāṃ yathāvirekaṃ kramaśceṣṭaḥ//  
 
 
 Ca.6.7.46  dārvībṛhatīsevyaiḥ
                            paṭolapicumardamadanakṛtamālaiḥ/  
 sasnehairāsthāpyaḥ kuṣṭhī sakaliṅgayavamustaiḥ//  
 
 
 Ca.6.7.47  vātolbaṇaṃ viriktaṃ
                            nirūḍhamanuvāsanārhamālakṣya/  
 phalamadhukanimbakuṭajaiḥ sapaṭolaiḥ sādhayetsneham//  
 
 
 Ca.6.7.48  saindhavadantīmaricaṃ
                            phaṇijjhakaḥ pippalī karañjaphalam/  
 nasyaṃ syātsaviḍaṅgaṃ krimikuṣṭha-&kaphaprakopaghnam//  
 &`-kaphapradoṣaghnam' iti pā-. 
 Ca.6.7.49  vairecanikairdhūmaiḥ
                            ślokasthāneritaiḥ praśāmyanti/  
 kṛmayaḥ kuṣṭhakilāsāḥ prayojitairuttamāṅgasthāḥ//  
 
 
 Ca.6.7.50  sthirakaṭhinamaṇḍalānāṃ
                            svinnānāṃ prastarapraṇāḍībhiḥ/  
 kūrcairvighaṭṭitānāṃ raktotkleśo 'apanetavyaḥ//  
 
 
 Ca.6.7.51  ānūpavārijānāṃ māṃsānāṃ
                            poṭṭalaiḥ sukhoṣṇaiśca/  
 &svinnotsannaṃ vilikhet kuṣṭhaṃ tīkṣṇena śastreṇa//  
 &`svinnotsvinnaṃ' iti pā- 
 Ca.6.7.52  rudhirāgamārthamathavā
                            &śṛṅgālābūni yojayet kuṣṭhe/  
 pracchitamalpaṃ kuṣṭhaṃ virecayedvā jalaukobhiḥ//  
 &`śṛṅgālābūbhirāharedrudhiram' iti pā-. 
 Ca.6.7.53  ye lepāḥ kuṣṭhānāṃ yujyante
                            nirhṛtāsradoṣāṇām/  
 saṃśodhitāśayānāṃ sadyaḥ siddhirbhavetteṣām//  
 
 
 Ca.6.7.54  yeṣu na śastraṃ kramate
                            sparśendriyanāśanāni yāni syuḥ/  
 teṣu nipātyaḥ kṣāro raktaṃ doṣaṃ ca visrāvya//  
 
 
 Ca.6.7.55  pāṣāṇakaṭhinaparuṣe supte
                            kuṣṭhe sthire purāṇe ca/  
 pītāgadasya kāryo viṣaiḥ pradeho 'agadaiścānu//  
 
 
 Ca.6.7.56  stabdhāni
                            suptasuptānyasvedanakaṇḍulāni kuṣṭhāni/  
 kūrcairdantītrivṛtākaravīrakarañjakuṭajānām//  
 
 
 Ca.6.7.57  jātyarkanimbajairvā patraiḥ
                            śastraiḥ samudraphenairvā/  
 ghṛṣṭāni gomayairvā tataḥ pradehaiḥ pradehyāni//  
 
 
 Ca.6.7.58  mārutakaphakuṣṭhaghnaṃ
                            karmoktaṃ pittakuṣṭhināṃ kāryam/  
 kaphapittaraktaharaṇaṃ tiktakaṣāyaiḥ praśamanaṃ ca//  
 
 
 Ca.6.7.59  sarpīṃṣi tiktakāni ca
                            &yaccānyadraktapittanut karma/  
 bāhyābhyantaramagryaṃ tat kāryaṃ pittakuṣṭheṣu//  
 &`yaccoktaṃ' iti pā-. 
 Ca.6.7.60  doṣādhikyavibhāgādityetat
                            karma kuṣṭhanut proktam/  
 vakṣyāmi kuṣṭhaśamanaṃ prāyastvagdoṣasāmānyāt//  
 
 
 Ca.6.7.61  dārvī rasāñjanaṃ vā gomūtreṇa
                            prabādhate kuṣṭham/  
 abhayā prayojitā vā māsaṃ savyoṣaguḍatailā//  
 
 
 Ca.6.7.62  mūlaṃ paṭolasya tathā
                            gavākṣyāḥ pṛthak palāṃśaṃ &triphalātvacaśca/  
 syāttrāyamāṇā kaṭurohiṇī ca bhāgārdhikā nāgarapādayuktā//  
 &`triphalā trivṛcca' iti pā-. 
 Ca.6.7.63  palaṃ tathaiṣāṃ saha
                            cūrṇitānāṃ jale śṛtaṃ doṣaharaṃ pibennā/  
 jīrṇe rasairdhanvamṛgadvijānāṃ purāṇaśālyodanamādadīta//  
 
 
 Ca.6.7.64  kuṣṭhāni śophaṃ
                            grahaṇīpradoṣamarśāṃsi kṛcchrāṇi halīmakaṃ ca/  
 ṣaḍrātrayogena nihanti caiṣa hṛdbastiśūlaṃ viṣamajvaraṃ ca//  
 
 
 Ca.6.7.65  mustaṃ vyoṣaṃ triphalā
                            mañjiṣṭhā dāru pañcamūlyau dve/  
 saptacchadanimbatvak saviśālaścitrako mūrvā//  
 
 
 Ca.6.7.66  cūrṇaṃ tarpaṇabhāgairnavabhiḥ
                            saṃyojitaṃ &samadhvājyam/  
 siddhaṃ kuṣṭhanibarhaṇametat prāyogikaṃ bhakṣyam//  
 &`samadhvaṃśam' iti pā-. 
 Ca.6.7.67  śvayathuṃ sapāṇḍurogaṃ
                            śvitraṃ grahaṇīpradoṣamarśāṃsi/  
 braghnabhagandarapiḍakākaṇḍūkoṭhāṃśca vinihanti//  
 iti mustādicūrṇam/  
 Ca.6.7.68
                             triphalātiviṣākaṭukānimbakaliṅgakavacāpaṭolānām/  
 māgadhikārajanīdvayapadmakamūrvāviśālānām//  
 
 
 Ca.6.7.69  bhūnimbapalāśānāṃ
                            dadyāddvipalaṃ tatastrivṛddviguṇā/  
 tasyāśca punarbrāhmī taccūrṇaṃ suptinut paramam//  
 
 
 Ca.6.7.70  &lelītakaprayogo rasena
                            jātyāḥ samākṣikaḥ paramaḥ/  
 saptadaśakuṣṭhaghātī mākṣikadhātuśca mūtreṇa//  
 &`navanītakaprayogaḥ' iti pā-. 
 Ca.6.7.71  &śreṣṭhaṃ gandhakayogāt
                            suvarṇamākṣikaprayogādvā/  
 sarvavyādhinibarhaṇamadyāt kuṣṭhī rasaṃ ca nigṛhītam//  
 &`evaṃ' iti pā-. 
 Ca.6.7.72  vajraśilājatusahitaṃ sahitaṃ
                            vā yogarājena/  
 sarvavyādhipraśamanamadyātkuṣṭhī nigṛhya nityaṃ ca//  
 
 
 Ca.6.7.73  khadirasuradārusāraṃ
                            śrapayitvā tadrasena toyārthaḥ/  
 kṣaudraprasthe kāryaḥ kārye te cāṣṭapalike ca//  
 
 
 Ca.6.7.74  tatrāyaścūrṇānāmaṣṭapalaṃ
                            prakṣipettathā 'amūni/  
 triphalaile tvaṅmaricaṃ patraṃ kanakaṃ ca karṣāṃśam//  
 
 
 Ca.6.7.75  matsyaṇḍikā madhusamā
                            tanmāsaṃ jātamāyase bhāṇḍe/  
 madhvāsavamācarataḥ kuṣṭhakilāse śamaṃ yātaḥ//  
 iti madhvāsavaḥ/  
 Ca.6.7.76  khadirakaṣāyadroṇaṃ kumbhe
                            ghṛtabhāvite samāvāpya/  
 dravyāṇi cūrṇitāni ca ṣaṭpalikānyatra deyāni//  
 
 
 Ca.6.7.77
                             triphalāvyoṣaviḍaṅgarajanīmustāṭarūṣakendrayavāḥ/  
 sauvarṇī ca tathā tvak chinnaruhā ceti tanmāsam//  
 
 
 Ca.6.7.78  nidadhīta dhānyamadhye prātaḥ
                            prātaḥ pibettato yuktyā/  
 māsena mahākuṣṭhaṃ hantyevālpaṃ tu pakṣeṇa//  
 
 
 Ca.6.7.79
                             arśaḥśvāsabhagandarakāsakilāsapramehaśoṣāṃśca/  
 nā bhavati kanakavarṇaḥ pītvā 'ariṣṭaṃ kanakabindum//  
 iti kanakabindvariṣṭam/  
 Ca.6.7.80  kuṣṭheṣvanilakaphakṛteṣvevaṃ
                            peyastathā 'api paitteṣu/  
 kṛtamālakvāthaścāpyeṣa viśeṣāt kaphakṛteṣu//  
 
 
 Ca.6.7.81  triphalāsavaśca gauḍaḥ
                            sacitrakaḥ kuṣṭharogavinihantā/  
 kramukadaśamūladantīvarāṅgamadhuyogasaṃyuktaḥ//  
 
 
 Ca.6.7.82  laghūni cānnāni hitāni vidyāt
                            kuṣṭheṣu śākāni ca tiktakāni/  
 bhallātakaiḥ satriphalaiḥ sanimbairyuktāni cānnāni ghṛtāni caiva//  
 
 
 Ca.6.7.83  purāṇadhānyānyatha jāṅgalāni
                            māṃsāni mudgāśca paṭolayuktāḥ/  
 śastā, na gurvamlapayodadhīni nānūpamatsyā na guḍastilāśca//  
 
 
 Ca.6.7.84  elā kuṣṭhaṃ dārvī śatapuṣpā
                            citrako viḍaṅgaśca/  
 kuṣṭhālepanamiṣṭaṃ rasāñjanaṃ cābhayā caiva//  
 
 
 Ca.6.7.85  citrakamelāṃ &bimbīṃ
                            vṛṣakaṃ trivṛdarkanāgarakam/  
 cūrṇīkṛtamaṣṭāhaṃ bhāvayitavyaṃ palāśasya//  
 &`nimbaṃ' iti pā-. 
 Ca.6.7.86  kṣāreṇa gavāṃ mūtrasrutena
                            tenāsya maṇḍalānyāśu/  
 bhidyante vilayanti ca liptānyarkābhitaptāni//  
 
 
 Ca.6.7.87  māṃsī maricaṃ lavaṇaṃ rajanī
                            tagaraṃ sudhā gṛhāddhūmaḥ/  
 mūtraṃ &pittaṃ kṣāraḥ pālāśaḥ kuṣṭhahā lepaḥ//  
 &`goḥ pittaṃ ca' iti pā-. 
 Ca.6.7.88  trapu sīsamayaścūrṇaṃ
                            maṇḍalanut phalgucitrakau bṛhatī/  
 godhārasaḥ salavaṇo dāru ca mūtraṃ ca maṇḍalanut//  
 
 
 Ca.6.7.89
                             kadalīpalāśapāṭaliniculakṣārāmbhasā prasannena/  
 māṃseṣu toyakāryaṃ kāryaṃ piṣṭe ca &kiṇve ca//  
 &`klinne' iti pā-. 
 Ca.6.7.90  tairmedakaḥ sujātaḥ
                            kiṇvairjanitaṃ pralepanaṃ śastam/  
 maṇḍalakuṣṭhavināśanamātapasaṃsthaṃ kṛmighnaṃ ca//  
 
 
 Ca.6.7.91  mustaṃ madanaṃ triphalā
                            karañja āragvadhakaliṅgayavāḥ/  
 dārvī sasaptaparṇā snānaṃ siddhārthakaṃ nāma//  
 
 
 Ca.6.7.92  eṣa kaṣāyo vamanaṃ virecanaṃ
                            varṇakastathodgharṣaḥ/  
 tvagdoṣakuṣṭhaśophaprabādhanaḥ pāṇḍurogaghnaḥ//  
 
 
 Ca.6.7.93  kuṣṭhaṃ karañjabījānyeḍagajaḥ
                            kuṣṭhasūdano lepaḥ/  
 prapunnāḍabījasaindhavarasāñjanakapitthalodhrāśca//  
 
 
 Ca.6.7.94  śvetakaravīramūlaṃ
                            kuṭajakarañjayoḥ phalaṃ tvaco dārvyāḥ/  
 sumanaḥpravālayukto lepaḥ kuṣṭhāpahaḥ siddhaḥ//  
 
 
 Ca.6.7.95  lodhrasya dhātakīnāṃ
                            vatsakabījasya naktamālasya/  
 kalkaśca mālatīnāṃ kuṣṭheṣūnmardanālepau//  
 
 
 Ca.6.7.96  śairīṣī tvak puṣpaṃ kārpāsyā
                            rājavṛkṣapatrāṇi/  
 piṣṭā ca kākamācī caturvidhaḥ kuṣṭhanullepaḥ//  
 iti lepāḥ/  
 Ca.6.7.97  dārvyā rasāñjanasya ca
                            nimbapaṭolasya khadirasārasya/  
 āragvadhavṛkṣakayostriphalāyāḥ saptaparṇasya//  
 
 
 Ca.6.7.98  iti ṣaṭ kaṣāyayogāḥ
                            kuṣṭhaghnāḥ saptamaśca tiniśasya/  
 snāne pāne ca hitāstathā 'aṣṭamaścāśvamārasya//  
 
 
 Ca.6.7.99  ālepanaṃ
                            pragharṣaṇamavacūrṇanameta eva ca kaṣāyāḥ/  
 tailaghṛtapākayoge ceṣyante kuṣṭhaśāntyartham//  
 
 
 Ca.6.7.100  triphalā nimbapaṭolaṃ
                            mañjiṣṭhā rohiṇī vacā rajanī/  
 eṣa kaṣāyo 'abhyasto nihanti kaphapittajaṃ kuṣṭham//  
 
 
 Ca.6.7.101  etaireva ca sarpiḥ siddhaṃ
                            vātolbaṇaṃ jayati kuṣṭham/  
 eṣa ca kalpo diṣṭaḥ khadirāsanadārunimbānām//  
 
 
 Ca.6.7.102
                             kuṣṭhārkatutthakaṭphalamūlakabījāni rohiṇī kaṭukā/  
 kuṭajaphalotpalamustaṃ bṛhatīkaravīrakāsīsam//  
 
 
 Ca.6.7.103  eḍagajanimbapāṭhā durālabhā
                            citrako viḍaṅgaśca/  
 tiktālābukabījaṃ kampillakasarṣapau vacā dārvī//  
 
 
 Ca.6.7.104  etaistailaṃ siddhaṃ
                            kuṣṭhaghnaṃ yoga eṣa cālepaḥ/  
 udvartanaṃ pragharṣaṇamavacūrṇanameṣa eveṣṭaḥ//  
 
 
 Ca.6.7.105  śvetakaravīrakaraso
                            gomūtraṃ citrako viḍaṅgaśca/  
 kuṣṭheṣu tailayogaḥ siddho 'ayaṃ saṃmato bhiṣajām//  
 iti śvetakaravīrādyaṃ tailam/  
 Ca.6.7.106
                             śvetakaravīrapallavamūlatvagvatsako viḍaṅgaśca/  
 kuṣṭhārkamūlasarṣapaśigrutvagrohiṇī kaṭukā//  
 
 
 Ca.6.7.107  etaistailaṃ siddhaṃ kalkaiḥ
                            pādāṃśikairgavāṃ mūtram/  
 dattvā tailacaturguṇamabhyaṅgāt kuṣṭhakaṇḍūghnam//  
 iti śvetakaravīrapallavādyaṃ tailam/  
 Ca.6.7.108  tiktālābukabījaṃ dve tutthe
                            rocanā haridre dve/  
 bṛhatīphalameraṇḍaḥ saviśālaścitrako mūrvā//  
 
 
 Ca.6.7.109
                             kāsīsahiṅguśigrutryūṣaṇasuradārutumburuviḍaṅgam/  
 lāṅgalakaṃ kuṭajatvak kaṭukākhyā rohiṇī caiva//  
 
 
 Ca.6.7.110  sarṣapatailaṃ
                            kalkairetairmūtre caturguṇe sādhyam/  
 kaṇḍūkuṣṭhavināśanamabhyaṅgānmārutakaphahantṛ//  
 iti tiktekṣvākvāditailam/  
 Ca.6.7.111  kanakakṣīrī śailā bhārgī
                            dantyāḥ phalāni mūlaṃ ca/  
 jātīpravālasarṣapalaśunaviḍaṅgaṃ karañjatvak//  
 
 
 Ca.6.7.112
                             saptacchadārkapallavamūlatvaṅnimbacitrakāsphotāḥ/  
 guñjairaṇḍaṃ bṛhatīmūlakasurasārjakaphalāni//  
 
 
 Ca.6.7.113  &kuṣṭhaṃ pāṭhā mustaṃ
                            tumburumūrvāvacāḥ saṣaḍgranthāḥ/  
 eḍagajakuṭajaśigrutryūṣaṇabhallātakakṣavakāḥ//  
 &`kuṣṭhaṃ tumbaru pāṭhā mūrvā vacā 'atha ṣaḍgranthā' iti pā-. 
 Ca.6.7.114  haritālamavākpuṣpī tutthaṃ
                            kampillako 'amṛtāsaṃjñaḥ/  
 saurāṣṭrī kāsīsaṃ dārvītvak sarjikālavaṇam//  
 
 
 Ca.6.7.115  kalkairetaistailaṃ
                            karavīrakamūlapallavakaṣāye/  
 sārṣapamathavā tailaṃ gomūtracaturguṇaṃ sādhyam//  
 
 
 Ca.6.7.116  sthāpyaṃ kaṭukālābuni
                            tatsiddhaṃ tena maṇḍalānyāśu/  
 bhindyādbhiṣagabhyaṅgātkṛmīṃśca kaṇḍūṃ ca vinihanyāt//  
 iti kanakakṣīrītailam/  
 Ca.6.7.117  kuṣṭhaṃ tamālapatraṃ
                            maricaṃ samanaḥśilaṃ sakāsīsam/  
 tailena yuktamuṣitaṃ saptāhaṃ bhājane tāmre//  
 
 
 Ca.6.7.118  tenāliptaṃ sidhmaṃ
                            &saptāhādvyeti tiṣṭhato gharme/  
 māsānnavaṃ kilāsaṃ snānaṃ muktvā viśuddhatanoḥ//  
 iti sidhme lepaḥ/  
 &`saptāhāddharmasevino vyeti' iti pā-. 
 Ca.6.7.119  sarṣapakarañjakoṣātakīnāṃ
                            tailānyatheṅgudīnāṃ ca/  
 kuṣṭheṣu hitānyāhustailaṃ yaccāpi khadirasārasya//  
 
 
 Ca.6.7.120  jīvantī mañjiṣṭhā dārvī
                            kampillakaḥ payastuttham/  
 eṣa ghṛtatailapākaḥ siddhaḥ siddhe ca sarjarasaḥ//  
 
 
 Ca.6.7.121  deyaḥ samadhūcchiṣṭo
                            vipādikā tena śāmyate 'abhyaktā/  
 carmaikakuṣṭhakiṭimaṃ kuṣṭhaṃ śāmyatyalasakaṃ ca//  
 iti vipādikāharaghṛtataile/  
 Ca.6.7.122  &kiṇvaṃ varāharudhiraṃ
                            pṛthvīkā saindhavaṃ ca lepaḥ syāt/  
 lepo yojyaḥ kustumburūṇi kuṣṭhaṃ ca maṇḍalanut//  
 &`klinnaṃ' iti pā-. 
 Ca.6.7.123  pūtīkadārujaṭilāḥ pakvasurā
                            kṣaudramudgaparṇyau ca/  
 lepaḥ sakākanāso maṇḍalakuṣṭhāpahaḥ siddhaḥ//  
 
 
 Ca.6.7.124  citrakaśobhāñjanakau
                            guḍūcyapāmārgadevadārūṇi/  
 khadiro dhavaścalepaḥ śyāmā dantī dravantī ca//  
 
 
 Ca.6.7.125  lākṣārasāñjanailāḥ
                            punarnavā ceti kuṣṭhino lepāḥ/  
 dadhimaṇḍayutāḥ sarve deyāḥ ṣaṇmārutakaphakuṣṭhaghnāḥ//  
 
 
 Ca.6.7.126
                             eḍagajakuṣṭhasaindhavasauvīrakasarṣapaiḥ kṛmighnaiśca/  
 kṛmikuṣṭhamaṇḍalākhyaṃ dadrūkuṣṭhaṃ ca śamamupaiti//  
 
 
 Ca.6.7.127  eḍagajaḥ sarjaraso
                            mūlakabījaṃ ca sidhmakuṣṭhānām/  
 kāñjikayuktaṃ tu pṛthaṅmatamidamudvartanaṃ lepāḥ//  
 
 
 Ca.6.7.128  vāsā triphalā pāne snāne
                            codvartane pralepe ca/  
 bṛhatīsevyapaṭolāḥ sasārivā rohiṇī caiva//  
 
 
 Ca.6.7.129
                             khadirāvaghātakakubharohītakalodhrakuṭajadhavanimbāḥ/  
 saptacchadakaravīrāḥ śasyante snānapāneṣu//  
 
 
 Ca.6.7.130
                             jalavāpyalohakeśarapatraplavacandanaṃ mṛṇālāni/  
 bhāgottarāṇi siddhaṃ pralepanaṃ pittakaphakuṣṭhe//  
 
 
 Ca.6.7.131
                             yaṣṭyāhvalodhrapadmakapaṭolapicumardacandanarasāśca/  
 snāne pāne ca hitāḥ suśītalāḥ pittakuṣṭhibhyaḥ//  
 
 
 Ca.6.7.132  ālepanaṃ priyaṅgurhareṇukā
                            vatsakasya ca phalāni/  
 sātiviṣā ca sasevyā sacandanā rohiṇī kaṭukā//  
 
 
 Ca.6.7.133
                             tiktaghṛtairdhautaghṛtairabhyaṅgo dahyamānakuṣṭheṣu/  
 tailaiścandanamadhukaprapauṇḍarīkotpalayutaiśca//  
 
 
 Ca.6.7.134  klede prapatati cāṅge dāhe
                            visphoṭake sacarmadale/  
 śītāḥ pradehasekā vyadho vireko ghṛtaṃ tiktam//  
 
 
 Ca.6.7.135  khadiraghṛtaṃ nimbaghṛtaṃ
                            dārvīghṛtamuttamaṃ paṭolaghṛtam/  
 kuṣṭheṣu raktapittaprabaleṣu bhiṣagjitaṃ siddham//  
 
 
 Ca.6.7.136  triphalātvaco 'ardhapalikāḥ
                            paṭolapatraṃ ca kārṣikāḥ śeṣāḥ/  
 kaṭurohiṇī sanimbā yaṣṭyāhvā trāyamāṇā ca//  
 
 
 Ca.6.7.137  eṣa kaṣāyaḥ sādhyo dattvā
                            dvipalaṃ masūravidalānām/  
 salilāḍhake 'aṣṭabhage śeṣe pūto raso grāhyaḥ//  
 
 
 Ca.6.7.138  te &ca kaṣāye 'aṣṭapale
                            catuṣpalaṃ sarpiṣaśca paktavyam/  
 yāvatsyādaṣṭapalaṃ śeṣaṃ peyaṃ tataḥ koṣṇam//  
 &`tatra' iti pā-. 
 Ca.6.7.139  tadvātapittakuṣṭhaṃ
                            vīsarpaṃ vātaśoṇitaṃ prabalam/  
 jvaradāhagulmavidradhivibhramavisphoṭakān hanti//  
 
 
 Ca.6.7.140  nimbapaṭolaṃ dārvīṃ
                            durālabhāṃ tiktarohiṇīṃ triphalām/  
 kuryādardhadalāṃśaṃ parpaṭakaṃ trāyamāṇāṃ ca//  
 
 
 Ca.6.7.141  salilāḍhakasiddhānāṃ
                            rase 'aṣṭabhāgasthite kṣipet pūte/  
 candanakirātatiktakamāgadhikāstrāyamāṇāṃ ca//  
 
 
 Ca.6.7.142  mustaṃ vatsakabījaṃ
                            kalkīkṛtyārdhakārṣikān bhāgān/  
 navasarpiṣaśca &ṣaṭpalametatsiddhaṃ ghṛtaṃ peyam//  
 &`tiktaṃ' iti pā-. 
 Ca.6.7.143
                             kuṣṭhajvaragulmārśograhaṇīpāṇḍvāmayaśvayathuhāri/  
 pāmāvisarpapiḍakākaṇḍūmadagaṇḍanutsiddham//  
 iti tiktaṣaṭpalakaṃ ghṛtam/  
 Ca.6.7.144  saptacchadaṃ prativiṣāṃ
                            śampākaṃ tiktarohiṇīṃ pāṭhām/  
 mustamuśīraṃ triphalāṃ paṭolapicumardaparpaṭakam//  
 
 
 Ca.6.7.145  dhanvayavāsaṃ
                            candanamupakulyāṃ padmakaṃ haridre dve/  
 ṣaḍgranthāṃ saviśālāṃ śatāvarīṃ sārive cobhe//  
 
 
 Ca.6.7.146  vatsakabījaṃ &yāsaṃ
                            mūrvāmamṛtāṃ kirātatiktaṃ ca/  
 kalkān kuryānmatimānyaṣṭyāhvaṃ trāyamāṇāṃ ca//  
 &`vāsāṃ' iti pā-. 
 Ca.6.7.147  &kalkaścāturbhāgo
                            jalamaṣṭaguṇaṃ raso 'amṛtaphalānām/  
 dviguṇo ghṛtātpradeyastatsarpiḥ pāyayetsiddham//  
 &`kalkaścaturthabhāgaḥ' iti pā-. 
 Ca.6.7.148  kuṣṭhāni
                            raktapittaprabalānyarśāṃsi raktavāhīni/  
 &vīsarpamamlapittaṃ vātāsṛk pāṇḍurogaṃ ca//  
 &`vīsarparaktapittaṃ' iti pā-. 
 Ca.6.7.149  visphoṭakānsapāmānunmādaṃ
                            kāmalāṃ jvaraṃ kaṇḍūm/  
 hṛdrogagulmapiḍakā asṛgdaraṃ gaṇḍamālāṃ ca//  
 
 
 Ca.6.7.150  hanyādetat sarpiḥ pītaṃ
                            kāle yathābalaṃ sadyaḥ/  
 yogaśatairapyajitānmahāvikārānmahātiktam//  
 iti mahātiktakaṃ ghṛtam/  
 Ca.6.7.151  doṣe hṛte 'apanīte rakte
                            bāhyāntare kṛte &śamane/  
 snehe ca kālayukte na kuṣṭham-&&anuvartate sādhyam//  
 &`vamane' iti pā-. &&`ativartate' iti pā-.  
 Ca.6.7.152  khadirasya tulāḥ pañca
                            śiṃśapāsanayostule/  
 tulārdhāḥ sarva evaite karañjāriṣṭavetasāḥ//  
 
 
 Ca.6.7.153  parpaṭaḥ kuṭajaścaiva vṛṣaḥ
                            kṛmiharastathā/  
 haridre kṛtamālaśca guḍūcī triphalā trivṛt//  
 
 
 Ca.6.7.154  saptaparṇaśca saṃkṣuṇṇā
                            daśadroṇeṣu vāriṇaḥ/  
 aṣṭabhāgāvaśeṣaṃ tu kaṣāyamavatārayet//  
 
 
 Ca.6.7.155  dhātrīrasaṃ ca tulyāṃśaṃ
                            sarpiṣaścāḍhakaṃ pacet/  
 mahātiktakakalkaistu yathoktaiḥ palasaṃmitaiḥ//  
 
 
 Ca.6.7.156  nihanti sarvakuṣṭhāni
                            pānābhyaṅganiṣevaṇāt/  
 mahākhadiramityetat paraṃ kuṣṭhavikāranut//  
 iti mahākhadiraṃ ghṛtam/  
 Ca.6.7.157  prapatatsu lasīkāprasruteṣu
                            gātreṣu jantujagdheṣu/  
 mūtraṃ nimbaviḍaṅge snānaṃ pānaṃ pradehaśca//  
 
 
 Ca.6.7.158  vṛṣakuṭajasaptaparṇāḥ
                            karavīrakarañjanimbakhadirāśca/  
 snāne pāne lepe krimikuṣṭhanudaḥ sagomūtrāḥ//  
 
 
 Ca.6.7.159  pānāhāravidhāne prasecane
                            dhūpane pradehe ca/  
 kṛmināśanaṃ viḍaṅgaṃ viśiṣyate kuṣṭhahā khadiraḥ//  
 
 
 Ca.6.7.160  eḍagajaḥ saviḍaṅgo
                            mūlānyāragvadhasya kuṣṭhānām/  
 uddālanaṃ śvadantā gośvavarāhoṣṭradantāśca//  
 
 
 Ca.6.7.161  eḍagajaḥ saviḍaṅgo dve ca
                            niśe rājavṛkṣamūlaṃ ca/  
 kuṣṭhoddālanamagryaṃ sapippalīpākalaṃ yojyam//  
 
 
 Ca.6.7.162  śvitrāṇāṃ &saviśeṣaṃ
                            yoktavyaṃ sarvato viśuddhānām/  
 śvitre sraṃsanamagryaṃ malapūrasa iṣyate saguḍaḥ//  
 &`praśamārthaṃ' iti pā-. 
 Ca.6.7.163  taṃ pītvā susnigdho
                            yathābalaṃ sūryapādasaṃtāpam/  
 saṃseveta viriktastryahaṃ pipāsuḥ pibet peyām//  
 
 
 Ca.6.7.164  śvitre 'aṅge ye sphoṭā
                            jāyante kaṇṭakena tānbhindyāt/  
 sphoṭeṣu visruteṣu prātaḥ prātaḥ pibet pakṣam//  
 
 
 Ca.6.7.165  malapūmasanaṃ priyaṅguṃ
                            śatapuṣpāṃ cāmbhasā samutkvāthya/  
 pālāśaṃ vā kṣāraṃ yathābalaṃ phāṇitopetam//  
 
 
 Ca.6.7.166  yaccānyat kuṣṭhaghnaṃ
                            śvitrāṇāṃ sarvameva tacchastam/  
 khadirodakasaṃyuktaṃ khadirodakapānamagryaṃ vā//  
 
 
 Ca.6.7.167  samanaḥśilaṃ viḍaṅgaṃ
                            kāsīsaṃ rocanāṃ kanakapuṣpīm/  
 śvitrāṇāṃ praśamāarthaṃ sasaindhavaṃ lepanaṃ dadyāt//  
 
 
 Ca.6.7.168  kadalīkṣārayutaṃ vā
                            kharāsthi dagdhaṃ gavāṃ rudhirayuktam/  
 hastimadādhyuṣitaṃ vā mālatyāḥ korakakṣāram//  
 
 
 Ca.6.7.169  nīlotpalaṃ sakuṣṭhaṃ
                            sasaindhavaṃ hastimūtrapiṣṭaṃ vā/  
 mūlakabījāvalgujalepaḥ piṣṭo gavāṃ mūtre//  
 
 
 Ca.6.7.170  kākodumbarikā vā
                            sāvalgujacitrakā gavāṃ mūtre/  
 piṣṭā manaḥśilā vā saṃyuktā barhipittena//  
 
 
 Ca.6.7.171  lepaḥ kilāsahantā
                            bījānyāvalgujāni lākṣā ca/  
 gopittamañjane dve pippalyaḥ kālaloharajaḥ//  
 
 
 Ca.6.7.172  śuddhyā
                            śoṇitamokṣairvirūkṣaṇairbhakṣaṇaiśca saktūnām/  
 śvitraṃ kasyacideva praṇaśyati kṣīṇapāpasya//  
 
 
 Ca.6.7.173  dāruṇaṃ &cāruṇaṃ
                            śvitraṃ kilāsaṃ nāmabhistribhiḥ/  
 vijñeyaṃ trividhaṃ &&tacca tridoṣaṃ prāyaśaśca tat//  
 &`dāraṇaṃ cāraṇaṃ' iti pā-. &&`yaducyate tattrividhaṃ' iti
                            pā-. 
 Ca.6.7.174  doṣe raktāśrite raktaṃ
                            tāmraṃ māṃsasamāśrite/  
 śvetaṃ medaḥśrite śvitraṃ guru taccottarottaram//  
 
 
 Ca.6.7.175  yat parasparato 'abhinnaṃ
                            bahu yadraktalomavat/  
 yacca varṣagaṇotpannaṃ tacchvitraṃ naiva sidhyati//  
 
 
 Ca.6.7.176  araktaloma tanu yat pāṇḍu
                            nāticirotthitam/  
 madhyāvakāśe cocchūnaṃ śvitraṃ tatsādhyamucyate//  
 
 
 Ca.6.7.177  vacāṃsyatathyāni
                            kṛtaghnabhāvo nindā &surāṇāṃ gurudharṣaṇaṃ ca/  
 pāpakriyā pūrvakṛtaṃ ca karma hetuḥ kilāsasya virodhi cānnam//  
 &`gurūṇāṃ' iti pā-. 
 
 Ca.6.7.178  tatra ślokāḥ---  
 
 heturdravyaṃ liṅgaṃ vividhaṃ ye yeṣu cādhikā doṣāḥ/  
 kuṣṭheṣu doṣaliṅgaṃ samāsato doṣanirdeśaḥ//  
 
 
 Ca.6.7.179  sādhyamasādhyaṃ kṛcchraṃ
                            kuṣṭhaṃ kuṣṭhāpahāśca ye yogāḥ/  
 siddhāḥ kilāsaheturliṅgaṃ gurulāghavaṃ tathā śāntiḥ//  
 
 
 Ca.6.7.180  iti saṃgrahaḥ praṇīto
                            maharṣiṇā kuṣṭhanāśane 'adhyāye/  
 smṛtibuddhivardhanārthaṃ śiṣyāya hutāśaveśāya//  
 
 ityagniveśakṛte tantre carakapratisaṃskṛte cikitsitasthāne
                        kuṣṭhacikitsitaṃ nāma saptamo 'adhyāyaḥ//7// 
 
 
                    aṣṭamo 'adhyāyaḥ/
                     Ca.6.8.1  athāto rājayakṣmacikitsitaṃ
                        vyākhyāsyāmaḥ//  
 Ca.6.8.2  iti ha smāha bhagavānātreyaḥ//  
 
 Ca.6.8.3  divaukasāṃ kathayatāmṛṣibhirvai
                            śrutā kathā/  
 kāmavyasanasaṃyuktā paurāṇī śaśinaṃ prati//  
 
 
 Ca.6.8.4  rohiṇyāmatisaktasya śarīraṃ
                            nānurakṣataḥ/  
 ājagāmālpatāmindordehaḥ snehaparikṣayāt//  
 
 
 Ca.6.8.5  duhitṝṇāmasaṃbhogāccheṣāṇāṃ ca
                            prajāpateḥ/  
 krodho niḥśvāsarūpeṇa mūrtimān niḥsṛto mukhāt//  
 
 
 Ca.6.8.6  prajāpaterhi
                            duhitṝraṣṭāviṃśatimaṃśumān/  
 bhāryārthaṃ pratijagrāha na ca sarvāsvavartata//  
 
 
 Ca.6.8.7  guruṇā tamavadhyātaṃ
                            bhāryāsvasamavartinam/  
 rajaḥparītamabalaṃ yakṣmā śaśinamāviśat//  
 
 
 Ca.6.8.8  so 'abhibhūto+&atimahatā
                            gurukrodhena niṣprabhaḥ/  
 devadevarṣisahito jagāma śaraṇaṃ gurum//  
 
 
 Ca.6.8.9  atha candramasaḥ śuddhāṃ matiṃ
                            buddhā prajāpatiḥ/  
 prasādaṃ kṛtavān somastato 'aśvibhyāṃ cikitsitaḥ//  
 
 
 Ca.6.8.10  sa vimuktagrahaścandro
                            virarāja viśeṣataḥ/  
 &aujasā vardhito 'aśvibhyāṃ śuddhaṃ sattvamavāpa ca//  
 
 
 Ca.6.8.11  krodho yakṣmā jvaro roga
                            ekārtho duḥkhasaṃjñakaḥ/  
 yasmāt sa rājñaḥ prāgāsīdrājayakṣmā tato mataḥ//  
 
 
 Ca.6.8.12  sa yakṣmā huṅkṛto 'aśvibhyāṃ
                            mānuṣaṃ lokamāgataḥ/  
 labdhvā caturvidhaṃ hetuṃ samāviśati mānavān//  
 
 
 Ca.6.8.13  ayathābalamārambhaṃ
                            vegasaṃdhāraṇaṃ kṣayam/  
 yakṣmaṇaḥ kāraṇaṃ vidyāccaturthaṃ viṣamāśanam//  
 
 
 Ca.6.8.14
                             yuddhādhyayanabhārādhvalaṅghanaplavanādibhiḥ/  
 patanairabhighātairvā sāhasairvā tathā 'aparaiḥ//  
 
 
 Ca.6.8.15
                             ayathābalamārambhairjantorurasi vikṣate/  
 vāyuḥ prakupito doṣāvudīryobhau pradhāvati//  
 
 
 Ca.6.8.16  sa śiraḥsthaḥ śiraḥśūlaṃ
                            karoti galamāśritaḥ/  
 kaṇṭhoddhvaṃsaṃ ca kāsaṃ ca svarabhedamarocakam//  
 
 
 Ca.6.8.17  pārśvaśūlaṃ ca pārśvastho
                            varcobhedaṃ gude sthitaḥ/  
 jṛmbhāṃ jvaraṃ ca sandhistha uraḥsthaścoraso rujam//  
 
 
 Ca.6.8.18  &kṣaṇanādurasaḥ kāsāt
                            kaphaṃ ṣṭhīvet saśoṇitam/  
 jarjareṇorasā kṛcchramuraḥśūlātipīṭitaḥ//  
 
 
 Ca.6.8.19  iti sāhasiko yakṣmā
                            rūpairetaiḥ prapadyate/  
 ekādaśabhirātmajño &bhajettasmānna sāhasam//  
 
 
 Ca.6.8.20  hrīmattvādvā ghṛṇitvādvā
                            bhayādvā vegamāgatam/  
 vātamūtrapurīṣāṇāṃ nigṛhṇāti yadā naraḥ//  
 
 
 Ca.6.8.21  tadā vegapratīghātāt
                            kaphapitte samīrayan/  
 ūrdhvaṃ tiryagadhaścaiva vikārān kurute 'anilaḥ//  
 
 
 Ca.6.8.22  pratiśyāyaṃ ca kāsaṃ ca
                            svarabhedamarocakam/  
 pārśvaśūlaṃ śiraḥśūlaṃ jvaramaṃsāvamardanam//  
 
 
 Ca.6.8.23  aṅgamardaṃ muhuśchardiṃ
                            varcobhedaṃ trilakṣaṇam/  
 rūpāṇyekādaśaitāni yakṣmā yairucyate mahān//  
 
 
 Ca.6.8.24
                             īrṣyotkaṇṭhābhayatrāsakrodhaśokātikarśanāt/  
 ativyavāyānaśanācchrukramojaśca hīyate//  
 
 
 Ca.6.8.25  tataḥ snehakṣayādvāyurvṛddho
                            doṣāvudīrayan/  
 pratiśyāyaṃ jvaraṃ kāsamaṅgamardaṃ śirorujam//  
 
 
 Ca.6.8.26  śvāsaṃ viḍbhedamaruciṃ
                            pārśvaśūlaṃ svarakṣayam/  
 karoti cāṃsasaṃtāpam-&ekādaśagadānimān//  
 
 
 Ca.6.8.27  liṅgānyāvedayantyetānyekādaśa
                            mahāgadam/  
 saṃprāptaṃ rājayakṣmāṇaṃ kṣayāt prāṇakṣayapradam//  
 
 
 Ca.6.8.28  vividhānyannapānāni
                            vaiṣamyeṇa samaśnataḥ/  
 janayantyāmayān ghorānviṣamānmārutādayaḥ//  
 
 
 Ca.6.8.29  srotāṃsi rudhirādīnāṃ
                            vaiṣamyādviṣamaṃ gatāḥ/  
 ruddhvā rogāya kalpante puṣyanti ca na dhātavaḥ//  
 
 
 Ca.6.8.30  pratiśyāyaṃ prasekaṃ ca kāsaṃ
                            chardimarocakam/  
 jvaramaṃsābhitāpaṃ ca chardanaṃ rudhirasya ca//  
 
 
 Ca.6.8.31  pārśvaśūlaṃ śiraḥśūlaṃ
                            svarabhedamathāpi ca/  
 kaphapittānilakṛtaṃ liṅgaṃ vidyādyathākramam//  
 
 
 Ca.6.8.32  iti vyādhisamūhasya
                            &rogarājasya hetujam/  
 rūpamekādaśavidhaṃ hetuścoktaścaturvidhaḥ//  
 
 
 Ca.6.8.33  pūrvarūpaṃ pratiśyāyo
                            daurbalyaṃ doṣadarśanam/  
 adoṣeṣvapi bhāveṣu kāye bībhatsadarśanam//  
 
 
 Ca.6.8.34  ghṛṇitvamaśnataścāpi
                            balamāṃsaparikṣayaḥ/  
 strīmadyamāṃsapriyatā priyatā cāvaguṇṭhane//  
 
 
 Ca.6.8.35  makṣikāghuṇakeśānāṃ tṛṇānāṃ
                            patanāni ca/  
 prāyo 'annapāne keśānāṃ nakhānāṃ cābhivardhanam//  
 
 
 Ca.6.8.36  patatribhiḥ pataṅgaiśca
                            śvāpadaiścābhidharṣaṇam/  
 svapne keśāsthirāśīnāṃ bhasmanaścādhirohaṇam//  
 
 
 Ca.6.8.37  jalāśayānāṃ śailānāṃ vanānāṃ
                            jyotiṣāmapi/  
 śuṣyatāṃ kṣīyamāṇānāṃ patatāṃ yacca darśanam//  
 
 
 Ca.6.8.38  prāgrūpaṃ bahurūpasya
                            tajjñeyaṃ rājayakṣmaṇaḥ/  
 rūpaṃ tvasya yathoddeśaṃ &nirdekṣyāmi sabheṣajam//  
 
 
 Ca.6.8.39  yathāsvenoṣmaṇā pākaṃ śārīrā
                            yānti dhātavaḥ/  
 srotasā ca yathāsvena dhātuḥ puṣyati dhātutaḥ//  
 
 
 Ca.6.8.40  srotasāṃ saṃnirodhācca
                            raktādīnāṃ ca saṃkṣayāt/  
 dhātūṣmaṇāṃ cāpacayādrājayakṣmā pravartate//  
 
 
 Ca.6.8.41  tasmin kāle
                            pacatyagniryadannaṃ koṣṭhasaṃśritam/  
 malībhavati tat prāyaḥ kalpate kiṃcidojase//  
 
 
 Ca.6.8.42  tasmāt purīṣaṃ saṃrakṣyaṃ
                            viśeṣādrājayakṣmiṇaḥ/  
 sarvadhātukṣayārtasya balaṃ tasya hi viḍbalam//  
 
 
 Ca.6.8.43  rasaḥ srotaḥsu ruddheṣu
                            svasthānastho &vidahyate/  
 sa ūrdhvaṃ kāsavegena bahurūpaḥ pravatate//  
 
 
 Ca.6.8.44  jāyante vyādhayaścātaḥ
                            ṣaḍekādaśa vā punaḥ/  
 yeṣāṃ saṃghātayogena rājayakṣmeti kathyate//  
 
 
 Ca.6.8.45  kāṃso 'asatāpo vaisvaryaṃ
                            jvaraḥ pārśvaśirorujā/  
 chardanaṃ raktakaphayoḥ śvāsavarcogado 'aruciḥ//  
 
 
 Ca.6.8.46  rūpāṇyekādaśaitāni yakṣmaṇaḥ
                            ṣaḍimāni vā/  
 kāso jvaraḥ pārśvaśūlaṃ svaravarcogado 'aruciḥ//  
 
 
 Ca.6.8.47  sarvairardhaistribhirvā 'api
                            liṅgairmāṃsabalakṣaye/  
 yukto varjyaścikitsyastu sarvarūpo 'apyato 'anyathā//  
 
 
 Ca.6.8.48  ghrāṇamūle sthitaḥ śleṣmā
                            rudhiraṃ pittameva vā/  
 mārutādhmātaśiraso mārutaṃ śyāyate prati//  
 
 
 Ca.6.8.49  pratiśyāyastato ghoro jāyate
                            dehakarśanaḥ/  
 tasya rūpaṃ śiraḥśūlaṃ gauravaṃ ghrāṇaviplavaḥ//  
 
 
 Ca.6.8.50  jvaraḥ kāsaḥ kaphotkleśaḥ
                            svarabhedo 'aruciḥ klamaḥ/  
 indriyāṇāmasāmarthyaṃ yakṣmā &cātaḥ prajāyate//  
 
 
 Ca.6.8.51  picchilaṃ bahalaṃ visraṃ
                            haritaṃ śvetapītakam/  
 kāsamāno rasaṃ yakṣmī &niṣṭhīvati kaphānugam//  
 
 
 Ca.6.8.52  aṃsapārśvābhitāpaśca
                            &saṃtāpaḥ karapādayoḥ/  
 jvaraḥ sarvāṅgagaśceti lakṣaṇaṃ rājayakṣmaṇaḥ//  
 
 
 Ca.6.8.53  vātātpittātkaphādraktāt
                            kāsavegāt sapīnasāt/  
 svarabhedo bhavedvātādrūkṣaḥ kṣāmaścalaḥ svaraḥ//  
 
 
 Ca.6.8.54  tālukaṇṭhapariploṣaḥ
                            pittādvaktumasūyate/  
 &kaphādbhedo vibaddhaśca svaraḥ &khurakhurāyate//  
 
 
 Ca.6.8.55  sanno raktavibaddhatvāt
                            svaraḥ kṛcchrāt pravartate/  
 kāsātivegāt &kaṣaṇaḥ pīnasātkaphavātikaḥ//  
 
 
 Ca.6.8.56  pārśvaśūlaṃ tvaniyataṃ
                            saṃkocāyāmalakṣaṇam/  
 śiraḥśūlaṃ sasaṃtāpaṃ yakṣmiṇaḥ syātsagauravam//  
 
 
 Ca.6.8.57  &abhisanne śarīre tu
                            yakṣmiṇo viṣamāśanāt/  
 kaṇṭhātpravartate raktaṃ śleṣmā cotkliṣṭasaṃcitaḥ//  
 
 
 Ca.6.8.58  raktaṃ
                            vibaddhamārgatvānmāṃsādīnn-&ānupadyate/  
 āmāśayasthamutkliṣṭaṃ bahutvāt kaṇṭhameti ca//  
 
 
 Ca.6.8.59  vātaśleṣmavibaddhatvādurasaḥ
                            śvāsamṛcchati/  
 doṣairupahate cāgnau sapicchamatisāryate//  
 
 
 Ca.6.8.60  pṛthagdoṣaiḥ samastairvā
                            jihvāhṛdayasaṃśritaiḥ/  
 jāyate 'arucirāhāre dviṣṭairarthaiśca mānasaiḥ//  
 
 
 Ca.6.8.61
                             kaṣāyatiktamadhurairvidyānmukharasaiḥ kramāt/  
 vātādyairaruciṃ jātāṃ mānasīṃ doṣadarśanāt//  
 
 
 Ca.6.8.62  arocakāt
                            kāsavegāddoṣotkleśādbhayādapi/  
 chardiryā sā vikārāṇāmanyeṣāmapyupadravaḥ//  
 
 
 Ca.6.8.63  sarvastridoṣajo yakṣmā
                            doṣāṇāṃ tu balābalam/  
 parīkṣyāvāsthikaṃ vaidyaḥ śoṣiṇaṃ samupācaret//  
 
 
 Ca.6.8.64  pratiśyāye śiraḥśūle kāse
                            śvāse svarakṣaye/  
 pārśvaśūle ca vividhāḥ kriyāḥ sādhāraṇīḥ śṛṇu//  
 
 
 Ca.6.8.65  pīnase svedamabhyaṅgaṃ
                            dhūmamālepanāni ca/  
 pariṣekāvagāhāṃśca &yāvakaṃ vāṭyameva ca//  
 
 
 Ca.6.8.66  lavaṇāmlakaṭūṣṇāṃśca rasān
                            snehopabṛṃhitān/  
 lāvatittiridakṣāṇāṃ vartakānāṃ ca kalpayet//  
 
 
 Ca.6.8.67  sapippalīkaṃ sayavaṃ
                            sakulatthaṃ sanāgaram/  
 dāḍimāmalakopetaṃ snigdhamājaṃ rasaṃ pibet//  
 
 
 Ca.6.8.68  tena ṣaḍvinivartante vikārāḥ
                            pīnasādayaḥ/  
 mūlakānāṃ kulatthānāṃ yūṣairvā &sūpakalpitaiḥ//  
 
 
 Ca.6.8.69
                             yavagodhūmaśālyannairyathāsātmyamupācaret/  
 pibetprasādaṃ vāruṇyā jalaṃ vā pāñcamūlikam//  
 
 
 Ca.6.8.70  dhānyanāgarasiddhaṃ vā
                            tāmalakyā 'athavā śṛtam/  
 parṇinībhiścatasṛbhistena cānnāni kalpayet//  
 
 
 Ca.6.8.71
                             kṛśarotkārikāmāṣakulatthayavapāyasaiḥ/  
 saṃkarasvedavidhinā kaṇṭhaṃ pārśvamuraḥ śiraḥ//  
 
 
 Ca.6.8.72  svedayet patrabhaṅgeṇa
                            śiraśca pariṣecayet/  
 balāguḍūcīmadhukaśṛtairṛvā vāribhiḥ sukhaiḥ//  
 
 
 Ca.6.8.73  bastamatsyaśirobhirvā
                            nāḍīsvedaṃ prayojayet/  
 kaṇṭhe śirasi pārśve ca payobhirvā savātikaiḥ//  
 
 
 Ca.6.8.74  audakānūpamāṃsāni salilaṃ
                            pāñcamūlikam/  
 sasnehamāranālaṃ vā nāḍīsvede prayojayet//  
 
 
 Ca.6.8.75  jīvantyāḥ śatapuṣpāyā balāyā
                            madhukasya ca/  
 vacāyā veśavārasya vidāryā mūlakasya ca//  
 
 
 Ca.6.8.76  audakānūpamāṃsānāmupanāhāḥ
                            susaṃskṛtāḥ/  
 śasyante sacatuḥsnehāḥ śiraḥpārśvāṃsaśūlinām//  
 
 
 Ca.6.8.77  śatapuṣpā samadhukaṃ kuṣṭhaṃ
                            tagaracandane/  
 ālepanaṃ syāt saghṛtaṃ śiraḥpārśvaṃsaśūlanut//  
 
 
 Ca.6.8.78  balā rāsnā tilāḥ
                            sarpirmadhukaṃ nīlamutpalam/  
 palaṅkaṣā devadāru candanaṃ keśaraṃ ghṛtam//  
 
 
 Ca.6.8.79  vīrā balā vidārī ca
                            kṛṣṇagandhā punarnavā/  
 śatāvarī payasyā ca kattṛṇaṃ madhukaṃ ghṛtam//  
 
 
 Ca.6.8.80  catvāra ete ślokārdhaiḥ
                            pradehāḥ parikīrtitāḥ/  
 śastāḥ saṃsṛṣṭakoṣāṇāṃ śiraḥpārśvāṃsaśūlinām//  
 
 
 Ca.6.8.81  nāvanaṃ dhūmapānāni
                            snehāścauttarabhaktikāḥ/  
 &tailānyabhyaṅgayogīni bastikarma tathā param//  
 
 
 Ca.6.8.82  śṛṅgālābujalaukobhiḥ
                            praduṣṭaṃ vyadhanena vā/  
 śiraḥpārśvāṃsaśūleṣu rudhiraṃ tasya nirharet//  
 
 
 Ca.6.8.83  pradehaḥ saghṛtaśceṣṭaḥ
                            padmakośīracandanaiḥ/  
 dūrvāmadhukamañjiṣṭhākeśarairvā ghṛtāplutaiḥ//  
 
 
 Ca.6.8.84
                             &prapauṇḍarīkanirguṇḍīpadmakeśaramutpalam/  
 kaśerukāḥ payasyā ca sasarpiṣkaṃ pralepanam//  
 
 
 Ca.6.8.85  candanādyena tailena
                            śatadhautena sarpiṣā/  
 abhyaṅgaḥ, payasā sekaḥ śastaśca madhukāmbunā//  
 
 
 Ca.6.8.86  māhendreṇa suśītena
                            candanādiśṛtena vā/  
 pariṣekaḥ prayoktavya iti saṃśamanī kriyā//  
 
 
 Ca.6.8.87  doṣādhikānāṃ vamanaṃ śasyate
                            savirecanam/  
 snehasvedopapannānāṃ sasnehaṃ yanna karśanam//  
 
 
 Ca.6.8.88  śoṣī muñcati gātrāṇi
                            purīṣasraṃsanādapi/  
 abalāpekṣiṇīṃ mātrāṃ kiṃ punaryo viricyate//  
 
 
 Ca.6.8.89  yogān saṃśuddhakoṣṭhānāṃ kāse
                            śvāse svarakṣaye/  
 śiraḥpārśvāṃsaśūleṣu siddhānetānprayojayet//  
 
 
 Ca.6.8.90
                             &balāvidārigandhādyairvidāryā madhukena vā/  
 siddhaṃ salavaṇaṃ sarpirnasyaṃ syātsvaryamuttamam//  
 
 
 Ca.6.8.91  prapauṇḍarīkaṃ madhukaṃ
                            pippalī bṛhatī balā/  
 &kṣīraṃ sarpiśca tatsiddhaṃ svaryaṃ syānnāvanaṃ param//  
 
 
 Ca.6.8.92  śiraḥpārśvāṃsaśūlaghnaṃ
                            kāsaśvāsanibarhaṇam/  
 prayujyamānaṃ bahuśo ghṛtaṃ cauttarabhaktikam//  
 
 
 Ca.6.8.93  daśamūlena payasā siddhaṃ
                            māṃsarasena ca/  
 balāgarbhaṃ ghṛtaṃ sadyo rogānetān prabādhate//  
 
 
 Ca.6.8.94  bhaktasyopari madhye vā
                            yathāgnyabhyavacāritam/  
 rāsnāghṛtaṃ vā sakṣīraṃ sakṣīraṃ vā balāghṛtam//  
 
 
 Ca.6.8.95  lehān kāsāpahān svaryāñ
                            śvāsahikkā nibarhaṇān/  
 śiraḥpārśvāṃsaśūlaghnān snehāṃścātaḥ paraṃ śṛṇu//  
 
 
 Ca.6.8.96  ghṛtaṃ
                            &kharjūramṛdvīkāśarkarākṣaudrasṃyutam/  
 sapippalīkaṃ vaisvaryakāsaśvāsajvarāpaham//  
 
 
 Ca.6.8.97  daśamūlaśṛtāt kṣīrāt
                            sarpiryadudiyānnavam/  
 sapippalīkaṃ sakṣaudraṃ tat paraṃ svarabodhanam//  
 
 
 Ca.6.8.98  śiraḥpārśvāṃsaśūlaghnaṃ
                            kāsaśvāsajvarāpaham/  
 pañcabhiḥ pañcamūlairvā śṛtādyadudyādghṛtam//  
 
 
 Ca.6.8.99  pañcānāṃ pañcamūlānāṃ rase
                            kṣīracaturguṇe/  
 siddhaṃ sarpirjayatyetadyakṣmaṇaḥ saptakaṃ balam//  
 
 
 Ca.6.8.100  kharjūraṃ pippalī drākṣā
                            pathyā śṛṅgī durālabhā/  
 triphalā pippalī mustaṃ śṛṅgāṭaguḍaśarkarāḥ//  
 
 
 Ca.6.8.101  vīrā śaṭī puṣkarākhyaṃ
                            surasaḥ śarkarā guḍaḥ/  
 nāgaraṃ citrako lājāḥ pippalyāmalakaṃ guḍaḥ//  
 
 
 Ca.6.8.102
                             ślokārdhairvihitānetāṃllihyānnā madhusarpiṣā/  
 kāsaśvāsāpahānsvaryānpārśvaśūlāpahāṃstathā//  
 
 
 Ca.6.8.103  sitopalāṃ tugākṣīrīṃ
                            pippalīṃ bahulāṃ tvacam/  
 antyādūrdhvaṃ dviguṇitaṃ lehayenmadhusarpiṣā//  
 
 
 Ca.6.8.104  cūrṇitaṃ prāśayedvā
                            &tacchvāsakāsakaphāturam/  
 suptajihvārocakinamalpāgniṃ pārśvaśūlinam//  
 
 
 Ca.6.8.105  hastapādāṅgadāheṣu jvare
                            rakte tathordhvage/  
 vāsāghṛtaṃ śatāvaryā siddhaṃ vā paramaṃ hitam//  
 
 
 Ca.6.8.106  durālabhāṃ śvadaṃṣṭrāṃ ca
                            catasraḥ parṇinīrbalām/  
 bhāgānpalonmitān kṛtvā palaṃ parpaṭakasya ca//  
 
 
 Ca.6.8.107  paceddaśaguṇe toye
                            daśabhāgāvaśeṣite/  
 rase supūte dravyāṇāmeṣāṃ kalkān samāvapet//  
 
 
 Ca.6.8.108  śaṭhyāḥ puṣkaramūlasya
                            pippalītrāyamāṇayoḥ/  
 tāmalakyāḥ kirātānāṃ tiktasya kuṭajasya ca//  
 
 
 Ca.6.8.109  phalānāṃ sārivāyāśca
                            supiṣṭān karṣasaṃmitān/  
 tatastena ghṛtaprasthaṃ kṣīradviguṇitaṃ pacet//  
 
 
 Ca.6.8.110  jvaraṃ dāhaṃ bhramaṃ
                            kāsamaṃsapārśvaśirorujam/  
 tṛṣṇāṃ chardimatīsārametat sarpirvyapohati//  
 
 
 Ca.6.8.111  jīvantīṃ madhukaṃ drākṣāṃ
                            phalāni kuṭajasya ca/  
 śaṭīṃ puṣkaramūlaṃ ca vyāghrīṃ gokṣurakaṃ balām//  
 
 
 Ca.6.8.112  nīlotpalaṃ tāmalakīṃ
                            trāyamāṇāṃ kurālabhām/  
 pippalīṃ ca samaṃ piṣṭvā ghṛtaṃ vaidyo vipācayet//  
 
 
 Ca.6.8.113  etadvyādhisamūhasya
                            rogeśasya samutthitam/  
 rūpamekādaśavidhaṃ sarpiragryaṃ vyapohati//  
 
 
 Ca.6.8.114  balāṃ sthirāṃ pṛśnipaṇīṃ
                            bṛhatīṃ snidigdhikām/  
 sādhayitvā rase tasminpayo gavyaṃ sanāgaram//  
 
 
 Ca.6.8.115  drākṣākharjūrasarpirbhiḥ
                            pippalyā ca śṛtaṃ saha/  
 sakṣaudraṃ jvarakāsaghnaṃ svaryaṃ caitat prayojayet//  
 
 
 Ca.6.8.116  ājasya payasaścaivaṃ
                            prayogo jāṅgalā rasāḥ/  
 yūṣārthe caṇakā mudgā makuṣṭhāścopakalpitāḥ//  
 
 
 Ca.6.8.117  jvarāṇāṃ śamanīyo yaḥ
                            pūrvamuktaḥ kriyāvidhiḥ/  
 yakṣmiṇāṃ jṛvaradāheṣu sasarpiṣkaḥ praśasyate//  
 
 
 Ca.6.8.118  kaphapraseke balavāñ
                            ślaiṣmikaśchardayennaraḥ/  
 payasā phalayuktena &mādhukena rasena vā //  
 
 
 Ca.6.8.119  sarpiṣmatyā yavāgvā vā
                            vamanīyopasiddhayā/  
 vānto 'annakāle laghvannamādadīta sadīpanam//  
 
 
 Ca.6.8.120
                             yavagodhūmamādhvīkasidhvariṣṭasurāsavān/  
 jāṅgalāni ca śūlyāni sevamānaḥ kaphaṃ jayet//  
 
 
 Ca.6.8.121  śleṣmaṇo 'atiprasekena vāyuḥ
                            śleṣmāṇamasyati/  
 kaphaprasekaṃ taṃ vidvān snigdhoṣṇenaiva nirjayet//  
 
 
 Ca.6.8.122  kriyā kaphapraseke yā
                            vamyāṃ saiva praśasyate/  
 hṛdyāni cānnapānāni vātaghnāni laghūni ca//  
 
 
 Ca.6.8.123  prāyeṇopahatāgnitvāt
                            sapicchamatisāryate/  
 prāpnoti cāsyavairasyaṃ na cānnamabhinandati//  
 
 
 Ca.6.8.124  tasyāgnidīpanān
                            yogānatīsāranibarhaṇān/  
 vaktraśuddhikarān kuryādarucipratibādhakān//  
 
 
 Ca.6.8.125  sanāgarānindrayavān
                            pāyayettaṇḍulāmbunā/  
 siddhāṃ yavāgūṃ jīrṇe ca cāṅgerītakradāḍimaiḥ//  
 
 
 Ca.6.8.126  pāṭhā bilvaṃ yamānī ca
                            pātavyaṃ takrasaṃyutam/  
 durālabhā śṛṅgaveraṃ pāṭhā ca surayā saha//  
 
 
 Ca.6.8.127  jambvāmramadhyaṃ bilvaṃ ca
                            sakapitthaṃ sanāgaram/  
 peyāmaṇḍena pātavyamatīsāranivṛttaye//  
 
 
 Ca.6.8.128  etāneva ca yogāṃstrīn
                            pāṭhādīn kārayet khaḍān/  
 &sasūpyadhānyānsasnehān sāmlānsaṃgrahaṇān param//  
 
 
 Ca.6.8.129  vetasārjunajambūnāṃ
                            mṛṇālīkṛṣṇagandhayoḥ/  
 śrīparṇyā madayantyāśca yūthikāyāśca pallavān//  
 
 
 Ca.6.8.130  mātuluṅgasya dhātakyā
                            dāḍimasya ca kārayet/  
 snehāmlalavaṇopetān khaḍān sāṃgrāhikān param//  
 
 
 Ca.6.8.131  cāṅgeryāścukrikāyāśca
                            dugdhikāyāśca kārayet/  
 khaḍāndadhisaropetān sasarpiṣkānsadāḍimān//  
 
 
 Ca.6.8.132  māṃsānāṃ laghupākānāṃ rasāḥ
                            sāṃgrāhikairyutāḥ/  
 vyaṅjanārthaṃ praśasyante bhojyārthaṃ raktaśālayaḥ//  
 
 
 Ca.6.8.133  sthirādipañcamūlena pāne
                            śastaṃ śṛtaṃ jalam/  
 takraṃ surā sacukrīkā dāḍimasyāthavā rasaḥ//  
 
 
 Ca.6.8.134  ityuktaṃ bhinnaśakṛtāṃ
                            dīpanaṃ grāhi bheṣajam/  
 paraṃ mukhasya vairasyanāśanaṃ rocanaṃ &śṛṇu//  
 
 
 Ca.6.8.135  dvau kālau dantapavanaṃ
                            bhakṣayenmukhadhāvanam/  
 tadvat prakṣālayedāsyaṃ dhārayet kavalagrahān//  
 
 
 Ca.6.8.136  pibeddhūmaṃ tato
                            mṛṣṭamadyāddīpanapācanam/  
 bheṣajaṃ pānamannaṃ ca hitamiṣṭopakalpitam//  
 
 
 Ca.6.8.137  tvaṅmustamelā dhānyāni
                            mustamāmalakaṃ tvacam/  
 dārvītvaco yavānī ca tejohvā pippalī tathā//  
 
 
 Ca.6.8.138  yavānī tintiḍīkaṃ ca
                            pañcaite mukhadhāvanāḥ/  
 ślokapādeṣvabhihitā rocanā mukhaśodhanāḥ//  
 
 
 Ca.6.8.139  guṭikāṃ dhārayedāsye
                            cūrṇairvā śodhayenmukham/  
 eṣāmāloḍitānāṃ vā dhārayet kavalagrahān//  
 
 
 Ca.6.8.140  surāmādhvīkasīdhūnāṃ
                            tailasya madhusarpiṣoḥ/  
 kavalān dhārayediṣṭān kṣīrasyekṣurasasya ca//  
 
 
 Ca.6.8.141  yavānīṃ tintiḍīkaṃ ca
                            nāgaraṃ sāmlavetasam/  
 dāḍimaṃ badaraṃ cāmlaṃ kārṣikaṃ copakalpayet//  
 
 
 Ca.6.8.142
                             dhānyasauvarcalājājīvarāṅgaṃ cārdhakārṣikam/  
 pippalīnāṃ śataṃ caikaṃ dve śate maricasya ca//  
 
 
 Ca.6.8.143  śarkarāyāśca catvāri
                            palānyekatra cūrṇayet/  
 jihvāviśodhanaṃ hṛdyaṃ taccūrṇaṃ bhaktarocanam//  
 
 
 Ca.6.8.144  hṛtplīhapārśvaśūlaghnaṃ
                            vibandhānāhanāśanam/  
 kāsaśvāsaharaṃ grāhi grahaṇyarśovikāranut//  
 iti yavānīṣāḍavam/  
 Ca.6.8.145  tālīśapatraṃ maricaṃ
                            nāgaraṃ pippalī śubhā/  
 yathottaraṃ bhāgavṛddhyā tvagele cārdhabhāgike//  
 
 
 Ca.6.8.146  pippalyaṣṭaguṇā cātra
                            pradeyā sitaśarkarā/  
 kāsaśvāsāruciharaṃ taccūrṇaṃ dīpanaṃ param//  
 
 
 Ca.6.8.147
                             hṛtpāṇḍugrahaṇīdoṣaśoṣaplīhajvarāpaham/  
 vamyatīsāraśūlaghnaṃ mūḍhavātānulomanam//  
 
 
 Ca.6.8.148  kalpayedguṭikāṃ
                            caitaccūrṇaṃ paktvā sitopalām/  
 guṭikā hyagnisaṃyogāccūrṇāllaghutarāḥ smṛtāḥ//  
 iti tālīśādyaṃ cūrṇaṃ guṭikāśca/  
 Ca.6.8.149  śuṣyatāṃ kṣīṇamāṃsānāṃ
                            kalpitāni vidhānavit/  
 dadyānmāṃsādamāṃsāni bṛṃhaṇāni viśeṣataḥ//  
 
 
 Ca.6.8.150  śoṣiṇe bārhiṇaṃ
                            dadyādbarhiśabdena cāparān/  
 gṛdhrānulūkāṃścāṣāṃśca vidhivat sūpakalpitān//  
 
 
 Ca.6.8.151  kākāṃstittiriśabdena
                            varmiśabdena coragān/  
 bhṛṣṭān matsyāntraśabdena dadyādgaṇḍūpadānapi//  
 
 
 Ca.6.8.152  lopākān sthūlanakulān
                            biḍālāṃścopakalpitān/  
 śṛgālaśābvāṃśca bhiṣak śaśaśabdena dāpayet//  
 
 
 Ca.6.8.153  siṃhānṛkṣāṃstarakṣūraṃśca
                            vyāghrānevaṃvidhāṃstathā/  
 māṃsādān mṛgaśabdena dadyānmāṃsābhivṛddhaye//  
 
 
 Ca.6.8.154  gajakhaṅgituraṅgāṇāṃ
                            veśavārīkṛtaṃ bhiṣak/  
 dadyānmahiṣaśabdena māṃsaṃ māṃsābhivṛddhaye//  
 
 
 Ca.6.8.155  māṃsenopacitāṅgānāṃ māṃsaṃ
                            māṃsakaraṃ param/  
 tīkṣṇoṣṇalāghavācchastaṃ viśeṣānmṛgapakṣiṇām//  
 
 
 Ca.6.8.156  māṃsāni
                            yānyanabhyāsādaniṣṭāani prayojayet/  
 teṣūpadhā, sukhaṃ bhoktuṃ tathā śakyāni tāni hi//  
 
 
 Ca.6.8.157
                             jānañjugupsannaivādyājjagdhaṃ vā punarullikhet/  
 tasmācchadmopasiddhāni māṃsānyetāni dāpayet//  
 
 
 Ca.6.8.158  barhitittiridakṣāṇāṃ
                            haṃsānāṃ śūkaroṣṭrayoḥ/  
 kharagomahiṣāṇāṃ ca māṃsaṃ māṃsakaraṃ param//  
 
 
 Ca.6.8.159  yoniraṣṭavidhā coktā
                            māṃsānāmannapānike/  
 tāṃ parīkṣya bhiṣagvidvān dadyānmāṃsāni śoṣiṇe//  
 
 
 Ca.6.8.160  prasahā bhūśayānūpavārijā
                            vāricāriṇaḥ/  
 āhārārthaṃ pradātavyā mātrayā vātaśoṣiṇe//  
 
 
 Ca.6.8.161  pratudā viṣkirāścaiva
                            dhanvajāśca mṛgadvijāḥ/  
 kaphapittaparītānāṃ prayojyāḥ śoṣarogiṇām//  
 
 
 Ca.6.8.162  vidhivatsūpasiddhāni
                            manojñāni mṛdūni ca/  
 rasavanti sugandhīni māṃsānyetāni bhakṣayet//  
 
 
 Ca.6.8.163  māṃsamevāśnataḥ śoṣo
                            mādhvīkaṃ pibato 'api ca/  
 niniyatānalpacittasya ciraṃ kāye na tiṣṭhati//  
 
 
 Ca.6.8.164  vāruṇīmaṇḍanityasya
                            bahirmārjanasevinaḥ/  
 avidhāritavegasya yakṣmā na labhate 'antaram//  
 
 
 Ca.6.8.165  prasannāṃ vāruṇīṃ
                            sīdhumariṣṭānāsavānmadhu/  
 yathārhamanupānārthaṃ pibenmāṃsāni bhakṣayan//  
 
 
 Ca.6.8.166  madyaṃ
                            taikṣṇyauṣṇyavaiśadyasūkṣmatvāt srotasāṃ mukham/  
 pramathya vivṛṇotyāśu tanmokṣāt sapta dhātavaḥ//  
 
 
 Ca.6.8.167  puṣyanti dhātupoṣācca
                            śīghraṃ śoṣaḥ praśāmyati/  
 māṃsādamāṃsasvarase siddhaṃ sarpiḥ prayojayet//  
 
 
 Ca.6.8.168  sakṣaudraṃ, payasā siddhaṃ
                            sarpirdaśaguṇena vā/  
 siddhaṃ madhurakairdravyairdaśamūlakaṣāyakaiḥ//  
 
 
 Ca.6.8.169  kṣīramāṃsarasopetairdhṛtaṃ
                            śoṣaharaṃ param/  
 pippalīpippalīmūlacavyacitrakanāgaraiḥ//  
 
 
 Ca.6.8.170  sayāvaśūkaiḥ sakṣīraiḥ
                            srotasāṃ śodhanaṃ ghṛtam/  
 rāsnābalāgokṣurakasthirāvarṣābhusādhitam//  
 
 
 Ca.6.8.171  jīvantīpippalīgarbhaṃ
                            sakṣīraṃ śoṣanudghṛtam/  
 yavāgvā vā pibenmātrāṃ lihyādvā madhunā saha//  
 
 
 Ca.6.8.172  siddhānāṃ
                            sarpiṣāmeṣāmadyādannena vā saha/  
 śuṣyatāmeṣa nirdiṣṭo vidhirābhyavahārikaḥ//  
 
 
 Ca.6.8.173  bahiḥsparśanamāśritya
                            bakṣyate 'ataḥ paraṃ vidhiḥ/  
 snehakṣīrāmbukoṣṭheṣu svabhyaktamavagāhayet//  
 
 
 Ca.6.8.174  srotovibandhamokṣārthaṃ
                            balaṣuṣṭyarthameva ca/  
 uttīrṇaṃ miśrakaiḥ snehaiḥ punarāktaiḥ sukhaiḥ karaiḥ//  
 
 
 Ca.6.8.175  mṛdgīyāt sukhamāsīnaṃ
                            sukhaṃ cotsādayennaram/  
 jīvantīṃ śatavīryāṃ ca vikasāṃ sapunarnavām//  
 
 
 Ca.6.8.176  aśvagandhāmapāmārgaṃ
                            tarkārīṃ madhukaṃ balām/  
 vidārīṃ sarṣapaṃ kuṣṭhaṃ taṇḍulānatasīphalam//  
 
 
 Ca.6.8.177  māṣāṃstilāṃśca kiṇvaṃ ca
                            sarvamekatra cūrṇayet/  
 yavacūrṇatriguṇitaṃ dadhnā yuktaṃ samākṣikam//  
 
 
 Ca.6.8.178  etadutsādanaṃ kāryaṃ
                            puṣṭivarṇabalapradam/  
 gaurasarṣapakalkena kalkaiścāpi sugandhibhiḥ//  
 
 
 Ca.6.8.179
                             snāyādṛtusukhaistoyairjīvanīyauṣadhaiḥ śṛtaiḥ/  
 gandhaiḥ samālyairvāsobhirbhūṣaṇaiśca vibhūṣitaḥ//  
 
 
 Ca.6.8.180  spṛśyān saṃspṛśya saṃpūjya
                            devatāḥ sabhiṣagdvajāḥ/  
 iṣṭavarṇarasasparśagandhavat pānabhojanam//  
 
 
 Ca.6.8.181  iṣṭamiṣṭairupahitaṃ
                            &sukhamadyāt sukhapradam/  
 samātītāni dhānyāni kalpanīyāni śuṣyatām//  
 
 
 Ca.6.8.182  laghūnyahīnavīryāṇi svādūni
                            gandhavanti ca/  
 yāni praharṣakārīṇi tāni pathyatamāni hi//  
 
 
 Ca.6.8.183  yaccopadekṣyate
                            &pathyaṃ kṣatakṣīṇacikitsite/  
 yakṣimaṇastat prayoktavyaṃ balamāṃsābhivṛddhaye//  
 
 
 Ca.6.8.184  abhyaṅgotsādanaiścaiva
                            vāsobhirahataiḥ priyaiḥ/  
 yathartuvihitaiḥ snānairavagāhairvimārjanaiḥ//  
 
 
 Ca.6.8.185  bastibhiḥ
                            kṣīrasarpirbhirmāṃsairmāṃsarasaudanaiḥ/  
 iṣṭairmadyairmanojñānāṃ gandhānāmupasevanaiḥ//  
 
 
 Ca.6.8.186  suhṛdāṃ ramaṇīyānāṃ
                            pramadānāṃ ca darśanaiḥ/  
 gītavāditraśabdaiśca priyaśrutibhireva ca//  
 
 
 Ca.6.8.187  harṣaṇāśvāsanairnityaṃ
                            gurūṇāṃ samupāsanaiḥ/  
 brahmacaryeṇa dānena tapasā devatārcanaiḥ//  
 
 
 Ca.6.8.188  satyenācārayogena
                            maṅgalyairapyahiṃsayā/  
 vaidyaviprārcanāccaiva rogarājo nivartate//  
 
 
 Ca.6.8.189  yayā prayuktayā ceṣṭyā
                            rājayakṣmā purā jitaḥ/  
 tāṃ vedavihitāmiṣṭim-&ārogyārthī prayojayet//  
 
 Ca.6.8.190  tatra ślokau---  
 
 prāgutpattirnimittāni prāgrūpaṃ rūpasaṃgrahaḥ/  
 samāsād vyāsataścoktaṃ bheṣajaṃ rājayakṣmaṇaḥ//  
 
 
 Ca.6.8.191  nāmaheturasādhyatvaṃ
                            sādhyatvaṃ kṛcchrasādhyatā/  
 
 ityuktaḥ saṃgrahaḥ kṛtsno rājayakṣmacikitsite// 
 ityagniveśakṛte tantre carakapratisaṃskṛte cikitsāsthāne
                        rājayakṣmacikitsitaṃ nāmāṣṭamo 'adhyāyaḥ//8// 
 
 
                    navamo 'adhyāyaḥ/
                     Ca.6.9.1  athāta unmādacikitsitaṃ
                        vyākhyāsyāmaḥ//  
 Ca.6.9.2  iti ha smāha bhagavānātreyaḥ//  
 
 Ca.6.9.3  buddhismṛtijñānataponivāsaḥ
                            punarvasuḥ prāṇabhṛtāṃ śaraṇyaḥ/  
 unmādahetvākṛtibheṣajāni kāle 'agniveśāya śaśaṃsa pṛṣṭaḥ//  
 
 
 Ca.6.9.4  viruddhaduṣṭāśucibhojanāni
                            pradharṣaṇaṃ devagurudvijānām/  
 unmādaheturbhayaharṣapūrvo mano 'abhighāto viṣamāśca ceṣṭāḥ//  
 
 
 Ca.6.9.5  tairalpasattvasya malāḥ
                            praduṣṭā buddhernivāsaṃ hṛdayaṃ pradūṣya/  
 srotāṃsyadhiṣṭhāya manovahāni pramohayantyāśu narasya cetaḥ//  
 
 
 Ca.6.9.6  dhīvibhramaḥ sattvapariplavaśca
                            paryākulā dṛṣṭiradhīratā ca/  
 abaddhavāktvaṃ hṛdayaṃ ca śūnyaṃ sāmānyamunmādagadasya liṅgam//  
 
 
 Ca.6.9.7  sa mūḍhacetā na sukhaṃ na
                            duḥkhaṃ nācāradharmau kuta eva śāntim/  
 vindatyapāstasmṛtibuddhisaṃjño bhramatyayaṃ ceta itastataśca//  
 
 
 Ca.6.9.8  samudbhramaṃ
                            buddhimanaḥsmṛtīnāmunmādamāgantunijotthamāhuḥ/  
 tasyodbhavaṃ pañcavidhaṃ pṛthak tu vakṣyāmi liṅgāni cikitsitaṃ ca//  
 
 
 Ca.6.9.9
                             rūkṣālpaśītānnavirekadhātukṣayopavāsairanilo 'ativṛddhaḥ/  
 &cintādijuṣṭaṃ hṛdayaṃ pradūṣya buddhiṃ smṛtiṃ cāpyupahanti śīghram//
                         
 
 
 Ca.6.9.10
                             asthānahāsasmitanṛtyagītabāgaṅgavikṣepaṇarodanāni/  
 pāruṣyakārśyāruṇavarṇatāśca jīrṇe balaṃ cānilajasya rūpam//  
 
 
 Ca.6.9.11
                             ajīrṇakaṭvamlavidāhyaśītairbhojyaiścitaṃ pittamudīrṇavegam/  
 unmādamatyugramanātmakasya hṛdi śritaṃ pūrvavadāśu kuryāt//  
 
 
 Ca.6.9.12  amarṣasaṃrambhavinagnabhāvāḥ
                            &saṃtarjanātidravaṇauṣṇyaroṣāḥ/  
 pracchāyaśītānnajalābhilāṣāḥ pītā ca bhāḥ pittakṛtasya liṅgam//  
 
 
 Ca.6.9.13  saṃpūraṇairmandaviceṣṭitasya
                            soṣmā kapho marmaṇi saṃpravṛddhaḥ/  
 buddhiṃ smṛtiṃ cāpyupahatya cittaṃ pramohayan saṃjanayedvikāram//  
 
 
 Ca.6.9.14  vākceṣṭitaṃ mandamarocakaśca
                            nārīviviktapriyatā 'atinidrā/  
 chardiśca lālā ca balaṃ ca bhuṅkte nakhādiśauklyaṃ ca kaphātmakasya//
                         
 
 
 Ca.6.9.15  yaḥ
                            sannipātaprabhavo 'atighoraḥ sarvaiḥ samastaiḥ sa ca hetubhiḥ syāt/  
 sarvāṇi rūpāṇi bibharti tādṛgvirudghabhaiṣajyavidhirvivarjyaḥ//  
 
 
 Ca.6.9.16
                             devarṣigandharvapiśācayakṣarakṣaḥpitṝṇāmabhidharṣaṇāni/  
 āgantuheturniyamavratādi mithyākṛtaṃ karma ca pūrvadehe//  
 
 
 Ca.6.9.17  amartyavāgvikramavīryaceṣṭo
                            jñānādivijñānabalādibhiryaḥ/  
 unmādakālo 'aniyataśca yasya bhūtottyamunmādamudāharettam//  
 
 
 Ca.6.9.18  adūṣayantaḥ puruṣasya dehaṃ
                            devādayaḥ svaistu guṇaprabhāvaiḥ/  
 viśantyadṛśyāstarasā yathaiva cchāyātapau darpaṇasūryakāntau//  
 
 
 Ca.6.9.19  āghātakālo hi sa pūrvarūpaḥ
                            prokto nidāne 'atha surādibhiśca/  
 unmādarūpāṇi pṛthaṅnibodha kālaṃ ca gamyān puruṣāṃśca teṣām//  
 
 Ca.6.9.20  tadyathā---saumyadṛṣṭiṃ
                        gambhīramadhṛṣyamakopanamasvapnabhojanābhilāṣiṇamalpasvedamūtrapurīṣa-&vātaṃ
                        śubhagandhaṃ phullapadmavadanamiti devonmattaṃ vidyāt;
                        guruvṛddhasiddharṣīṇāmabhiśāpābhicārābhidhyānānurūpaceṣṭāhāravyāhāraṃ
                        tairunmattaṃ vidyāt; aprasannadṛṣṭimapaśyantaṃ vidrāluṃ
                        pratihatavācamanannābhilāṣamarocakāvipākaparītaṃ ca pitṛbhirunmattaṃ vidyāt;
                        (&caṇḍaṃ sāhasikaṃ tīkṣṇaṃ gambhīramadhṛṣyaṃ)
                        mukhavādyanṛtyagītānnapānasnānamālyadhūpagandharatiṃ
                        raktavastrabalikarmahāsyakathānuyogapriyaṃ śubhagandhaṃ ca gandharvonmattaṃ
                        vidyāt; asakṛtsvapna-&rodanahāsyaṃ
                        nṛtyagītavādyapāṭhakathānnapānasnānamālyadhūpagandharatiṃ raktaviplutākṣaṃ
                        dvijātivaidyaparivādinaṃ rahasyabhāṣiṇaṃ ca yakṣonmattaṃ vidyāt;
                        naṣṭanidramannapānadviṣiṇamanāhāramapyatibalinaṃ
                        śastraśoṇitamāṃsaraktamālyābhilāṣiṇaṃ saṃtarjakaṃ ca rākṣasonmattaṃ vidyāt;
                        prahāsanṛtyapradhānaṃ devavipravaidyadveṣāvajñābhiḥ
                        stutivedamantraśāstrodāharaṇaiḥ kāṣṭhādibhirātmapīḍanena ca
                        brahmarākṣasonmattaṃ vidyāt; asvasthacittaṃ sthānamalabhamānaṃ
                        nṛtyagītahāsinaṃ baddhābaddhapralāpinaṃ
                        saṃkarakūṭamalinarathyācelatṛṇāśmakāṣṭhādhirohaṇaratiṃ
                        &bhinnarūkṣasvaraṃ nagnaṃ vidhāvantaṃ naikatra tiṣṭhantaṃ
                        duḥkhānyāvedayantaṃ naṣṭasmṛtiṃ ca piśāconmattaṃ vidyāt//  
 Ca.6.9.21  tatra caukṣācāraṃ
                        tapaḥsvādhyāyakovidaṃ naraṃ prāyaḥ śuklapratipadi trayodaśyāṃ ca
                        &chidramavekṣyābhidharṣayantidevāḥ, snānaśuciviviktasevinaṃ
                        dharmaśāstraśrutivākyakuśalaṃ prāyaḥ ṣaṣṭhyāṃ navamyāṃ carṣayaḥ,
                        mātṛpitṛguruvṛddhasiddhācāryopasevinaṃ prāyo daśamyāmamāvasyāyāṃ ca pitaraḥ,
                        gandharvāḥ stutigītavāditraratiṃ paradāragandhamālyapriyaṃ caukṣācāraṃ prāyo
                        dvādaśyāṃ caturdaśyāṃ ca, sattvabalarūpagarvaśauryayuktaṃ
                        mālyānulepanahāsyapriyam-&ativākkaraṇaṃ prāyaḥ śuklaikādaśyāṃ saptamyāṃ
                        ca yakṣāḥ, svādhyāyataponiyamopavāsabrahmacaryadevayatigurupūjā 'aratiṃ
                        bhraṣṭaśaucaṃ brāhmaṇamabrāhmaṇaṃ vā brāhmaṇavādinaṃ śūramāninaṃ
                        devāgārasalilakrīḍanaratiṃ prāyaḥ śuklapañcamyāṃ pūrṇacandradarśane ca
                        brahmarākṣasāḥ, rakṣaḥpiśācāstu hīnasattvaṃ piśunaṃ &straiṇaṃ lubdhaṃ
                        śaṭhaṃ &prāyo dvitīyātṛtīyāṣṭamīṣu; ityaparisaṃkhyeyānāṃ
                        grahāṇāmāviṣkṛtatamā hyaṣṭāvetevyākhyātāḥ//  
 Ca.6.9.22  sarveṣvapi tu khaveṣu yo
                        hastāvudyamya roṣasaṃrambhānniḥśaṅkamanyeṣvātmani vā nipātayet sa hyasādhyo
                        jñeyaḥ; tathā yaḥ sāśrunetro miḍhrapravṛttaraktaḥ kṣatajihvaḥ
                        prasrutanāsikaśchidyamānacarmā 'apratihanyamānavāṇiḥ satataṃ vikūjan
                        &durvarṇastṛṣārtaḥ pūtigandhaśca sa hiṃsārthinonmatto jñeyaḥ; taṃ
                        parivarjayet//  
 Ca.6.9.23  ratyarcanākāmonmādinau tu
                        bhiṣag-&abhiprāyācārābhyāṃ buddhvā tadaṅgopahārabalimiśreṇa/  
 mantrabhaiṣajyavidhinopakramet//  
 Ca.6.9.24  tatra dvayorapi
                        nijāgantunimittayorunmādayoḥ samāsavistarābhyāṃ
                        bheṣajavidhimanuvyākhyāsyāmaḥ//  
 
 Ca.6.9.25  unmāde vātaje pūrvaṃ
                            snehapānaṃ viśeṣavit/  
 kuryādāvṛtamārge tu sasnehaṃ mṛdu śodhanam//  
 
 
 Ca.6.9.26  kaphapittodbhave 'apyādau
                            vamanaṃ savirecanam/  
 snigdhasvinnasya kartavyaṃ śuddhe saṃsarjanakramaḥ//  
 
 
 Ca.6.9.27  nirūhaṃ snehabastiṃ ca
                            śirasaśca virecanam/  
 tataḥ kuryādyathādoṣaṃ teṣāṃ bhūyastvamācaret//  
 
 
 Ca.6.9.28  hṛdindriyaśiraḥkoṣṭhe
                            saṃśuddhe vamanādibhiḥ/  
 manaḥprasādamāpnoti smṛtiṃ saṃjñāṃ ca vindati//  
 
 
 Ca.6.9.29  śuddhasyācāravibhraṃśe
                            tīkṣṇaṃ nāvanamañjanam/  
 tāḍanaṃ ca manobuddhidehasaṃvejanaṃ hitam//  
 
 
 Ca.6.9.30  yaḥ &sakto 'avinaye
                            paṭṭaiḥ saṃyamya sudṛḍhaiḥ sukhaiḥ/  
 apetalohakāṣṭhādye saṃrodhyaśca tamogṛhe//  
 
 
 Ca.6.9.31  tarjanaṃ trāsanaṃ dānaṃ
                            harṣaṇaṃ sāntvanaṃ bhayam/  
 vismayo vismṛterhetornayanti prakṛtiṃ manaḥ//  
 
 
 Ca.6.9.32  pradehotsādanābhyaṅgadhūmāḥ
                            pānaṃ ca sarpiṣaḥ/  
 prayoktavyaṃ manobuddhismṛtisaṃjñāprabodhanam//  
 
 
 Ca.6.9.33
                             sarpiḥpānādirāgantormantrādiśceṣyate vidhiḥ/  
 ataḥ siddhatamānyogāñchṛṇūnmādavināśanān//  
 
 
 Ca.6.9.34
                             hiṅgusauvarcalavyoṣairdvipalāṃśairghṛtāḍhakam/  
 caturguṇe gavāṃ mūtre siddhamunmādanāśanam//  
 
 
 Ca.6.9.35  viśālā triphalā &kauntī
                            devadārvelavālukam/  
 sthirā nataṃ rajanyau dve sārive dve priyaṅgukā//  
 
 
 Ca.6.9.36
                             nīlotpalailāmañjiṣṭhādantīdāḍimakeśaram/  
 tālīśapatraṃ bṛhatī mālatyāḥ kusumaṃ navam//  
 
 
 Ca.6.9.37  viḍaṅgaṃ pṛśniparṇī ca
                            kuṣṭhaṃ candanapadmakau/  
 aṣṭāviṃśatibhiḥ kalkairetairakṣasamanvitaiḥ//  
 
 
 Ca.6.9.38  &caturguṇe jale
                            samyagghṛtaprasthaṃ vipācayet/  
 apasmāre jvare kāse śoṣe mande 'anale kṣaye//  
 
 
 Ca.6.9.39  vātarakte pratiśyāye
                            tṛtīyakacaturthake/  
 chardyarśomūtrakṛcchreṣu visarpopahateṣu ca//  
 
 
 Ca.6.9.40
                             kaṇḍūpāṇḍvāmayonmādaviṣamehagadeṣu ca/  
 bhūtopahatacittānāṃ gadgadānāmacesām//  
 
 
 Ca.6.9.41  śastaṃ strīṇāṃ ca vandhyānāṃ
                            dhanyamāyurbalapradam/  
 alakṣmīpāparakṣoghnaṃ sarvagrahavināśanam//  
 
 
 Ca.6.9.42  kalyāṇakamidaṃ sarpiḥ
                            śreṣṭhaṃ puṃsavaneṣu ca/  
 iti kalyāṇakaṃ ghṛtam/  
 ebhya eva sthirādīni jale paktvaikaviṃśatim//  
 
 
 Ca.6.9.43  rase tasmin pacet
                            sarpirgṛṣṭikṣīre caturguṇe/  
 vīrārdramāṣakākolīsvayaṃguptarṣabhardhibhiḥ//  
 
 
 Ca.6.9.44  medayā ca samaiḥ kalkaistat
                            syāt kalyāṇakaṃ mahat/  
 bṛṃhaṇīyaṃ viśeṣeṇa sannipātaharaṃ param//  
 iti mahākalyāṇakaṃ ghṛtam/  
 Ca.6.9.45  jaṭilāṃ pūtanāṃ keśīṃ cāraṭīṃ
                            markaṭīṃ vacām/  
 trāyamāṇāṃ jayāṃ vīrāṃ corakaṃ kaṭurohiṇīm//  
 
 
 Ca.6.9.46  vayaḥsthāṃ śūkarīṃ
                            chatrāmaticchatrāṃ palaṅkaṣām/  
 mahāpuruṣadantāṃ ca kāyasthāṃ nākulīdvayam//  
 
 
 Ca.6.9.47  kaṭambharāṃ vṛścikālīṃ
                            sthirāṃ cāhṛtya tairghṛtam/  
 siddhaṃ cāturthakonmādagrahāpasmāranāśanam//  
 
 
 Ca.6.9.48  mahāpaiśācikaṃ nāma
                            ghṛtametadyathā 'amṛtam/  
 buddhismṛtikaraṃ caiva bālānāṃ cāṅgavardhanam//  
 iti mahāpaiśācikaṃ ghṛtam/  
 Ca.6.9.49  laśunānāṃ śataṃ
                            triṃśadabhayāstryūṣaṇāt palam/  
 gavāṃ carmamasīprastho dvyāḍhakaṃ kṣīramūtrayoḥ//  
 
 
 Ca.6.9.50  purāṇasarpiṣaḥ prastha ebhiḥ
                            siddhaṃ prayojayet/  
 hiṅgucūrṇapalaṃ śīte dattvā ca madhumāṇikām//  
 
 
 Ca.6.9.51  taddoṣāgantusaṃbhūtānunmādān
                            viṣamajvarān/  
 apasmārāṃśca hantyāśu pānābhyañjananāvanaiḥ//  
 iti laśunādyaṃ ghṛtam/  
 Ca.6.9.52  laśunasyāvinaṣṭasya tulārdhaṃ
                            nistuṣīkṛtam/  
 tadardhaṃ daśamūlasya dvyāḍhake 'apāṃ vipācayet//  
 
 
 Ca.6.9.53  pādaśeṣe ghṛtaprasthaṃ
                            laśunasya rasaṃ tathā/  
 kolamūlakavṛkṣāmlamātuluṅgārdrakai rasaiḥ//  
 
 
 Ca.6.9.54
                             dāḍimāmbusurāmastukāñjikāmlaistadardhikaiḥ/  
 sādhayettriphalādārulavaṇavyoṣadīpyakaiḥ//  
 
 
 Ca.6.9.55
                             yavānīcavyahiṅgvamlavetasaiśca palārdhikaiḥ/  
 siddhametat pibecchūlagulmārśojaṭharāpaham//  
 
 
 Ca.6.9.56
                             bradhnapāṇḍvāmayaplīhayonidoṣajvarakṛmīn/  
 vātaśleṣmāmayān sarvānunmādāṃścāpakarṣati//  
 ityaparaṃ laśunādyaṃ ghṛtam/  
 Ca.6.9.57  hiṅgunā hiṅguparṇyā ca
                            sakāyasthavayaḥsthayā/  
 siddhaṃ sarpirhitaṃ tadvadvayaḥsthāhiṅgucorakaiḥ//  
 
 
 Ca.6.9.58  kevalaṃ siddhamebhirvā
                            purāṇaṃ pāyayedghṛtam/  
 pāyayitvottamāṃ mātrāṃ śvabhre rundhyādgṛhe 'api vā//  
 
 
 Ca.6.9.59  viśeṣataḥ purāṇaṃ ca ghṛtaṃ
                            taṃ pāyayedbhiṣak/  
 tridoṣaghnaṃ pavitratvādviśeṣādgrahanāśanam//  
 
 
 Ca.6.9.60  guṇakarmādhikaṃ pānādāsvādāt
                            kaṭutiktakam/  
 ugragandhaṃ purāṇaṃ syāddaśavarṣasthitaṃ ghṛtam//  
 
 
 Ca.6.9.61  lākṣārasanibhaṃ śītaṃ taddhi
                            sarvagrahāpaham/  
 medhyaṃ virecaneṣvagryaṃ prapurāṇamataḥ param//  
 
 
 Ca.6.9.62  nāsādhyaṃ nāma tasyāsti yat
                            syādvarṣaśatasthitam/  
 dṛṣṭaṃ spṛṣṭamathāghrātaṃ taddhi sarvagrahāpaham//  
 
 
 Ca.6.9.63  apasmāragrahonmādavatāṃ
                            śastaṃ viśeṣataḥ/  
 etānauṣadhayogān vā vidheyatvamagacchati//  
 
 
 Ca.6.9.64  añjanotsādanālepanāvanādiṣu
                            yojayet/  
 śirīṣo madhukaṃ hiṅguṃ laśunaṃ tagaraṃ vacā//  
 
 
 Ca.6.9.65  kuṣṭhaṃ ca bastamūtreṇa
                            piṣṭaṃ syānnāvanāñjanam/  
 tadvadhyoṣaṃ haridre dve mañjiṣṭhāhiṅgusarṣapāḥ//  
 
 
 Ca.6.9.66  śirīṣabījaṃ
                            conmādagrahāpasmāranāśanam/  
 piṣṭvā &tulyamapāmārgaṃ hiṅgvālaṃ hiṅgupatrikām//  
 
 
 Ca.6.9.67  vartiḥ syānmaricārdhāṃśā
                            pittābhyāṃ gośṛgālayoḥ/  
 tayā 'añjayedapasmārabhūtonmādajvarārditān//  
 
 
 Ca.6.9.68  bhūtārtānamarārtāṃśca
                            narāṃścaiva dṛgāmaye/  
 maricaṃ cātape māṃsaṃ sapittaṃ sthitamañjanam//  
 
 
 Ca.6.9.69  vaikṛtaṃ paśyataḥ kāryaṃ
                            doṣabhūtahatasmṛteḥ/  
 siddhārthako vacā hiṅgu karañjo devadāru ca//  
 
 
 Ca.6.9.70  mañjiṣṭhā triphalā śvetā
                            kaṭanbhītvak kaṭutrikam/  
 samāṃśāni priyaṅguśca śirīṣo rajanīdvayam//  
 
 
 Ca.6.9.71  bastamūtreṇa piṣṭo 'ayamagadaḥ
                            pājamañjanam/  
 nasyamālepanaṃ caiva snānamudvartanaṃ tathā//  
 
 
 Ca.6.9.72
                             apasmāraviṣonmādakṛtyālakṣmījvarāpahaḥ/  
 bhūtebhyaśca bhayaṃ hanti rājadvāre ca śasyate//  
 
 
 Ca.6.9.73  sarpiretena siddhaṃ vā
                            sagomūtraṃ tadarthakṛt/  
 praseke pīnase gandhairdhūmavartiṃ kṛtāṃ pibet//  
 
 
 Ca.6.9.74  vairecanikadhūmoktaiḥ
                            śvetādyairvā sahiṅgubhiḥ/  
 śallakolūkamārjārajambūkavṛkabastajaiḥ//  
 
 
 Ca.6.9.75
                             mūtrapittaśakṛllomanakhaiścarmabhireva ca/  
 sekāñjanaṃ pradhamanaṃ nasyaṃ dhūmaṃ ca kārayet//  
 
 
 Ca.6.9.76  vātaśleṣmātmake prāyaḥ
                            paittike tu praśasyate/  
 tiktakaṃ jīvanīyaṃ ca sarpiḥ snehaśca miśrakaḥ//  
 
 
 Ca.6.9.77  śītāni cānnāanāni madhurāṇi
                            &mṛdūni ca/  
 śaṅkhakeśāntasandhau vā mokṣayejjño bhiṣak sirām/  
 janmāde viṣame caiva jvare 'apasmāra eva ca//  
 
 
 Ca.6.9.78  ghṛtamāṃsavitṛptaṃ vā nivāte
                            sthāpayet sukham/  
 tyaktvā matismṛtibhraṃśaṃ saṃjñāṃ labdhvā &pramucyate//  
 
 
 Ca.6.9.79  āśvāsayet suhṛdvā taṃ
                            vākyairdharmārthasaṃhitaiḥ/  
 brūyādiṣṭavināśaṃ vā darśayedadbhutāni vā//  
 
 
 Ca.6.9.80  baddhaṃ sarṣapatailāktaṃ
                            vyasedvottānamātape/  
 kapikacchvā 'athavā taptairlohatailajalaiḥ spṛśet//  
 
 
 Ca.6.9.81  kaśābhistāḍayitvā vā
                            subaddhaṃ vijane gṛhe/  
 rundhyācceto hi vibhrāntaṃ vrajatyasya tathā śamam//  
 
 
 Ca.6.9.82  sarpeṇoddhṛtadaṃṣṭreṇa
                            dāntaiḥ siṃhairgajaiśca tam/  
 trāsayecchastrahastairvā taskaraiḥ śatrubhistathā//  
 
 
 Ca.6.9.83  athavā rājapuruṣā bahirnītvā
                            susaṃyatam/  
 trāsayeyurvadhenainaṃ tarjayanto nṛpājñayā//  
 
 
 Ca.6.9.84  dehaduḥkhabhayebhyo hi paraṃ
                            prāṇabhayaṃ smṛtam/  
 tena yāti śamaṃ tasya sarvato viplutaṃ manaḥ//  
 
 
 Ca.6.9.85  iṣṭadravyavināśāttu mano
                            yasyopahanyate/  
 tasya tatsadṛśaprāptisāntvāśvāsaiḥ śamaṃ nayet//  
 
 
 Ca.6.9.86
                             kāmaśokabhayakrodhaharṣerṣyālobhasaṃbhavān/  
 parasparapratidvandvairebhireva śamaṃ nayet//  
 
 
 Ca.6.9.87  buddhvā deśaṃ vayaḥ sātmyaṃ
                            doṣaṃ kālaṃ balābale/  
 cikitsitamidaṃ kuryādunmāde bhūtadoṣaje//  
 
 
 Ca.6.9.88
                             devarṣipitṛgandharvairunmattasya tu buddhimān/  
 varjayedañjanādini tīkṣṇāni krūrakarma ca//  
 
 
 Ca.6.9.89  sarpiṣpānādi tasyeha mṛdu
                            bhaiṣajyamācaret/  
 pūjāṃ balyupahārāṃśca mantrāñjanavidhīṃstathā//  
 
 
 Ca.6.9.90  śāntikrameṣṭihomāṃśca
                            japasvastyayanāni ca/  
 vedoktān niyamāṃścāpi prāyaścittāni cācaret//  
 
 
 Ca.6.9.91  bhūtānāmadhipaṃ devamīśvaraṃ
                            jagataḥ prabhum/  
 pūjayan prayato nityaṃ jayatyunmādajaṃ bhayam//  
 
 
 Ca.6.9.92  rudrasya pramathā nāma gaṇā
                            loke caranti ye/  
 teṣāṃ pūjāṃ ca kurvāṇa unmādebhyaḥ pramucyate//  
 
 
 Ca.6.9.93
                             balibhirmaṅgalairhomairoṣadhyagadadhāraṇaiḥ/  
 satyācāratapojñānapradānaniyamavrataiḥ//  
 
 
 Ca.6.9.94  devagobrāhmaṇānāṃ ca gurūṇāṃ
                            pūjanena ca/  
 āgantuḥ praśamaṃ yāti siddhairmantrauṣadhaistathā//  
 
 
 Ca.6.9.95  yaccopadekṣyate
                            kiṃcidapasmāracikitsite/  
 unmāde tacca kartavyaṃ sāmānyāddhetudūṣyayoḥ//  
 
 
 Ca.6.9.96  nivṛttāmiṣamadyo yo hitāśī
                            prayataḥ śuciḥ/  
 nijāgantubhirunmādaiḥ sattvavān na sa yujyate//  
 
 
 Ca.6.9.97  prasādaścendriyārthānāṃ
                            buddhyātmamanasāṃ tathā/  
 dhātūnāṃ prakṛtisthatvaṃ vigatonmādalakṣaṇam//  
 
 Ca.6.9.98  tatra ślokaḥ--- 
 
 unmādānāṃ samutthānaṃ lakṣaṇaṃ sacikitsitam/  
 nijāgantunimittānāmuktavān bhiṣaguttamaḥ//  
 
 ityagniveśakṛte tantre carakapratisaṃskṛte 'aprāpte dṛḍhabalapūrite
                        cikitsāsthāne unmādacikitsitaṃ nāma navamo 'adhyāyaḥ//9// 
 
 
                    daśamo 'adhyāyaḥ/
                     Ca.6.10.1  athāto 'apasmāracikitsitaṃ
                        vyākhyāsyāmaḥ//  
 Ca.6.10.2  iti ha smāha bhagavānātreyaḥ//  
 
 Ca.6.10.3  smṛterapagamaṃ
                            prāhurapasmāraṃ bhiṣagvidaḥ/  
 tamaḥpradeśaṃ bībhatsaceṣṭaṃ dhīsattvasaṃplavāt//  
 
 
 Ca.6.10.4
                             vibhrāntabahudoṣāṇām&ahitāśucibhojanāt/  
 Ca.6.10.5
                             cintākāmabhayakrodhaśokodvegādibhistathā/  
 manasyabhihate nṝṇāmapasmāraḥ pravartate//  
 
 
 Ca.6.10.6  dhamanībhiḥ śritā doṣā
                            hṛdayaṃ pīḍayanti hi/  
 saṃpīḍyamāno vyathate mūḍho bhrāntena cetasā//  
 
 
 Ca.6.10.7  paśyatyasanti rūpāṇi patati
                            prasphuratyapi/  
 jihvākṣibhrūḥ sravallālo hastau pādau ca vikṣipan//  
 
 
 Ca.6.10.8  doṣavege ca vigate suptavat
                            pratibuddhyate/  
 pṛthagdoṣaiḥ samastaiśca vakṣyate sa caturvidhaḥ//  
 
 
 Ca.6.10.9  kampate pradaśehantān
                            phenodvāmī śvasityapi/  
 paruṣāruṇakṛṣṇāni paśyedrūpāṇi cānilāt//  
 
 
 Ca.6.10.10  pītaphenāṅgavaktrākṣaḥ
                            pītāsṛgrūpadarśanaḥ/  
 &satṛṣṇoṣṇānalavyāptalokadarśīṃ ca paittikaḥ//  
 
 
 Ca.6.10.11  śuklaphenāṅgavaktrākṣaḥ
                            śīto hṛṣṭāṅgajo guruḥ/  
 paśyañchuklāni rūpāṇi ślaiṣmiko mucyate cirāt//  
 
 
 Ca.6.10.12  sarvairetaiḥ samastaistu
                            liṅgairujñeyastridoṣajaḥ/  
 apasmāraḥ sa cāsādhyo yaḥ kṣīṇasyānavaśca yaḥ//  
 
 
 Ca.6.10.13  pakṣādvā dvādaśāhādvā
                            māsādvā kupitā malāḥ/  
 apasmārāya kurvanti vegaṃ kiṃcidathāntaram//  
 
 
 Ca.6.10.14  tairāvṛtānāṃ
                            hṛtsrotomanasāṃ saṃprabodhanam/  
 tīkṣṇairādau bhiṣak kuryāt karmabhirvamanādibhiḥ//  
 
 
 Ca.6.10.15  vātikaṃ bastibhūyiṣṭhaiḥ
                            paittaṃ prāyo virecanaiḥ/  
 ślaiṣmikaṃ vamanaprāyairapasmāramupācaret//  
 
 
 Ca.6.10.16  sarvataḥ suviśuddhasya
                            samyagāśvāsitasya ca/  
 apasmāravimokṣārthaṃ yogān saṃśamanāñchṛṇu//  
 
 
 Ca.6.10.17
                             gośakṛdrasadadhyamlakṣīramūtraiḥ samairghṛtam/  
 siddhaṃ pibedapasmārakāmalājvaranāśanam//  
 iti pañcagavyaṃ ghṛtam/  
 Ca.6.10.18  dve pañcamūlyau triphalā
                            rajanyau kuṭajatvacam/  
 saptaparṇamapāmārgaṃ nīlinīṃ kaṭarohiṇīm//  
 
 
 Ca.6.10.19  śampākaṃ phalgumūlaṃ ca
                            pauṣkaraṃ sadurālabham/  
 dvipalāni jaladroṇe paktvā pādāvaśeṣite//  
 
 
 Ca.6.10.20  bhāgīṃ pāṭhāṃ trikaṭukaṃ
                            trivṛtāṃ viculāni ca/  
 śreyasīmāḍhakīṃ mūrvāṃ dantīṃ bhūnimbacitrakau//  
 
 
 Ca.6.10.21  dve sārive rohiṣaṃ ca
                            bhūtīkaṃ madayantikām/  
 kṣipetpiṣṭvā 'akṣamātrāṇi &tena prasthaṃ ghṛtāt pacet//  
 
 
 Ca.6.10.22
                             gośakṛdrasadadhyamlakṣīramūtraiśca tatsamaiḥ/  
 pañcagavyamiti khyātaṃ mahattadamṛtopamam//  
 
 
 Ca.6.10.23  apasmāre &tathonmāde
                            śvayathāvudareṣu ca/  
 gulmārśaḥpāṇḍurogeṣu kāmalāyāṃ halīmake//  
 
 
 Ca.6.10.24  śasyate ghṛtametattu
                            prayoktavyaṃ dine dine/  
 alakṣmīgraharogaghnaṃ cāturthakavināśanam//  
 iti mahāpañcagavyaṃ ghṛtam/  
 Ca.6.10.25
                             brāhmīrasavacākuṣṭhaśaṅkhapuṣpībhireva ca/  
 purāṇaṃ ghṛtamunmādālakṣmyapasmārapāpanut//  
 
 
 Ca.6.10.26  ghṛtaṃ saindhavahiṅgubhyāṃ
                            vārṣe baste caturguṇe/  
 mūtre siddhamapasmārahṛdgrahāmayanāśanam//  
 
 
 Ca.6.10.27
                             vacāśampākakaiṭaryavayaḥsthāhiṅgucorakaiḥ/  
 siddhaṃ palaṅkaṣāyuktairvātaśleṣmātmake ghṛtam//  
 
 
 Ca.6.10.28  tailaprasthaṃ ghṛtaprasthaṃ
                            jīvanīyaiḥ palonmitaiḥ/  
 kṣīradroṇe pacet siddhamapasmāravināśanam//  
 
 
 Ca.6.10.29  kaṃse kṣīrekṣurasayoḥ
                            kāśmarye 'aṣṭaguṇe rase/  
 kārṣikairjīvanīyaiśca ghṛtaprasthṃ vipācayet//  
 
 
 Ca.6.10.30  vātapittodbhavaṃ
                            kṣipramapasmāraṃ niyacchati/  
 tadvat kāśavidārīkṣukuśakkāthaśṛtaṃ ghṛtam//  
 
 
 Ca.6.10.31  madhukadvipale kalke droṇe
                            cāmalakīrasāt/  
 tadvat siddho ghṛtaprasthaḥ pittāpasmārabheṣajam//  
 
 
 Ca.6.10.32  abhyaṅgaḥ sārṣapaṃ tailaṃ
                            bastamūtre caturguṇe/  
 siddhaṃ syādgośakṛnmūtraiḥ snānotsādanameva ca//  
 
 
 Ca.6.10.33
                             kaṭabhīnimbakaṭvaṅgamadhuśigrutvacāṃ rase/  
 siddhaṃ mūtrasamaṃ tailamabhyaṅgārthe praśasyate//  
 
 
 Ca.6.10.34
                             pālaṅkaṣāvacāpathyāvṛścikālyarkasarṣapaiḥ/  
 jaṭilāpūtanākeśīnākulīhiṅgucorakaiḥ//  
 
 
 Ca.6.10.35
                             laśunātirasācitrākuṣṭhairviḍbhiśca pakṣiṇām/  
 māṃsāśināṃ yathālābhaṃ bastamūtre caturguṇe//  
 
 
 Ca.6.10.36  siddhamabhyañjanaṃ
                            tailamapasmāravināśanam/  
 etaiścaivauṣadhaiḥ kāryaṃ dhūpanaṃ sapralepanam//  
 
 
 Ca.6.10.37  pippalīṃ lavaṇaṃ
                            &citrāṃ hiṅgu hiṅguśivāṭikām/  
 kakolīṃ sarṣapān kākanāsāṃ kaiṭaryacandane//  
 
 
 Ca.6.10.38  śunaḥskandhāsthinakharān
                            parśukāṃ ceti peṣayet/  
 bastamūtreṇa puṣyarkṣe pradehaḥ syāt sadhūpanaḥ//  
 
 
 Ca.6.10.39
                             apetarākṣasīkuṣṭhapūtanākeśicorakaiḥ/  
 utsādanaṃ mūtrapiṣṭairmūtrairevāvasecanam//  
 
 
 Ca.6.10.40  jalaukaḥśakṛtā
                            tadvaddagdhairvā bastaromabhiḥ/  
 kharāsthibhirhastinakhaistathā gopucchalomabhiḥ//  
 
 
 Ca.6.10.41  kapilānāṃ gavāṃ &mūtraṃ
                            nāvanaṃ paramaṃ hitam/  
 śvaśṛgālabiḍālānāṃ siṃhādīnāṃ ca śasyate//  
 
 
 Ca.6.10.42  bhārgī vacā nāgadantī śvetā
                            &śvetā viṣāṇikā/  
 jyotiṣmatī nāgadantī pādoktā mūtrapeṣitāḥ//  
 
 
 Ca.6.10.43  yogāstrayo 'ataḥ ṣaḍ bindūn
                            pañca vā nāvayedbhiṣak/  
 triphalāvyoṣapītadruyavakṣāraphaṇijjhakaiḥ//  
 
 
 Ca.6.10.44
                             śyāmāpāmārgakārañjaphalairmūtre 'atha bastaje/  
 sādhitaṃ nāvanaṃ tailamapasmāravināśanam//  
 
 
 Ca.6.10.45  pippalī vṛścikālī ca
                            kuṣṭhaṃ ca lavaṇāni ca/  
 bhārgī ca cūrṇitaṃ kāryaṃ pradhamanaṃ param//  
 
 
 Ca.6.10.46  kāyasthāṃ
                            śāradānmudgānmustośīrayavāṃstathā/  
 savyoṣān bastamūtreṇa piṣṭvā vartīḥ prakalpayet//  
 
 
 Ca.6.10.47  apasmāre tathonmāde
                            sarpadaṣṭe garārdite/  
 viṣapīte jalamṛte caitāḥ syuramṛtopamāḥ//  
 
 
 Ca.6.10.48  mustaṃ vayaḥsthāṃ triphalāṃ
                            kāyasthāṃ hiṅgu śādvalam/  
 vyoṣaṃ māṣān yavānmūtrairvāstamaiṣārṣabhaistribhiḥ//  
 
 
 Ca.6.10.49  piṣṭvā kṛtvā ca tāṃ
                            vartimapasmāre prayojayet/  
 kilāse ca tathonmāde jvareṣu viṣameṣu ca//  
 
 
 Ca.6.10.50  puṣyoddṛtaṃ śunaḥ
                            pittamapasmāraghnamañjanam/  
 tadeva sarpiṣā yuktaṃ dhūpanaṃ paramaṃ matam//  
 
 
 Ca.6.10.51
                             nakulolūkamārjāragṛdhrakīṭāhikākajaiḥ/  
 &tuṇḍaiḥ pakṣaiḥ purīṣaiśca dhūpanaṃ kārayedbhiṣak//  
 
 
 Ca.6.10.52  ābhiḥ kriyābhiḥ
                            siddhābhirhṛdayaṃ saṃprabudhyate/  
 srotāṃsi cāpi śudhyanti &tataḥ saṃjñāṃ sa vindati//  
 
 
 Ca.6.10.53
                             yasyānubandhastvāganturdoṣaliṅgādhikākṛtiḥ/  
 dṛśyeta tasya kāryaṃ syādāgantūnmādabheṣajam//  
 
 
 Ca.6.10.54  anantaramuvācedamagniveśaḥ
                            kṛtāñjaliḥ/  
 bhagavan! prāk samuddiṣṭaḥ ślokasthāne mahāgadaḥ//  
 
 
 Ca.6.10.55  atattvābhiniveśo
                            yastaddhetvākṛtibhiṣajam/  
 tatra noktamataḥ śrotumicchāmi tadihocyatām//  
 
 
 Ca.6.10.56  śuśrūṣave vacaḥ śrutvā
                            śiṣyāyāha punarvasuḥ/  
 mahāgadaṃ saumya! śṛṇu sahetvākṛtibheṣajam//  
 
 
 Ca.6.10.57  malināhāraśīlasya vegān
                            prāptānnigṛhnataḥ/  
 śītoṣṇasnigdharūkṣādyairhetubhiścātisevitaiḥ//  
 
 
 Ca.6.10.58  hṛdayaṃ samupāśritya
                            manobuddhivahāḥ sirāḥ/  
 doṣāḥ saṃdūṣya tiṣṭhanti rajomohāvṛtātmanaḥ//  
 
 
 Ca.6.10.59  rajastamobhyāṃ vṛddhābhyāṃ
                            &buddhau manasi cāvṛte/  
 hṛdaye vyākule doṣairatha &mūḍho 'alpacetanaḥ//  
 
 
 Ca.6.10.60  viṣamāṃ kurute buddhiṃ
                            nityānitye hitāhite/  
 atattvābhiniveśaṃ tamāhurāptā mahāgadam//  
 
 
 Ca.6.10.61  snehasvedopapannaṃ taṃ
                            saṃśodhya vamanādibhiḥ/  
 kṛtasaṃsarjanaṃ medhyairannapānairupācaret//  
 
 
 Ca.6.10.62  brāhmīsvarasayuktaṃ yat
                            pañcagavyamudāhṛtam/  
 tat sevyaṃ śaṅkhapuṣpī ca yacca medhyaṃ rasāyanam//  
 
 
 Ca.6.10.63  suhṛdaścānukūlāstaṃ svāptā
                            dharmārthavādinaḥ/  
 saṃyojayeyur&vijñānadhairyasmṛtisamādhibhiḥ//  
 
 
 Ca.6.10.64  prayuñjyāttailalaśunaṃ
                            payasā vā śatāvarīm/  
 brāhmīrasaṃ kuṣṭharasaṃ vacāṃ vā madhusaṃyutām//  
 
 
 Ca.6.10.65  duścikitsyo
                            hyapasmāraścirakārī &kṛtāspadaḥ/  
 tasmādrasāyanairenaṃ prāyaśaḥ samupācaret//  
 
 
 Ca.6.10.66  jalāgnidrumaśailebhyo
                            viṣamebhyaśca taṃ sadā/  
 rakṣedunmādinaṃ caiva sadyaḥ prāṇaharā hi te//  
 
 Ca.6.10.67  tatra ślokau---  
 
 hetuṃ kurvantyapasmāraṃ doṣāḥ prakupitā yathā/  
 sāmānyataḥ pṛthaktvācca liṅgaṃ teṣāṃ ca bheṣajam//  
 
 
 Ca.6.10.68  mahāgadasamutthānaṃ liṅgaṃ
                            covāca sauṣadham/  
 munirvyāsasamāsābhyām&apasmāracikitsite//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        cikitsāsthāne 'apasmāracikitsitaṃ nāma daśamo 'adhyāyaḥ//10// 
 
 
                    ekādaśo 'adhyāyaḥ/
                     Ca.6.11.1  athātaḥ kṣatakṣīṇacikitsitaṃ
                        vyākhyāsyāmaḥ//  
 Ca.6.11.2  iti ha smāha bhagavānātreyaḥ//  
 
 Ca.6.11.3  udārakīrtirbrahmarṣirātreyaḥ
                            paramārthavit/  
 kṣatakṣīṇacikitsārthamidamāha cikitsitam//  
 
 
 Ca.6.11.4  dhanuṣā++āyasyato 'atyarthaṃ
                            bhāramudvahato gurum/  
 patato viṣamoccebhyo balibhiḥ saha yudhyataḥ//  
 
 
 Ca.6.11.5  vṛṣaṃ hayaṃ vā dhāvantaṃ
                            damyaṃ vā 'anyaṃ nigṛhṇataḥ/  
 śilākāṣṭhāśmanirghātān kṣipato nighnataḥ parān//  
 
 
 Ca.6.11.6  adhīyānasya vā 'atyuccairdūraṃ
                            vā vrajato drutam/  
 mahānadīṃ vā tarato hayairvā saha dhāvataḥ//  
 
 
 Ca.6.11.7  sahasotpatato &dūraṃ
                            tūrṇaṃ cātipranṛtyataḥ/  
 tathā 'anyaiḥ karmabhiḥ krūrairbhṛśamabhyāhatasya ca//  
 
 
 Ca.6.11.8  vikṣate vakṣasi
                            vyādhirbalavān samudīryate/  
 strīṣu cātiprasaktasya rūkṣālpapramitāśinaḥ//  
 
 
 Ca.6.11.9  uro virujyate tasya
                            bhidyate 'atha vibhajyate/  
 prapīḍyete tataḥ pārśve śuṣyatyaṅgaṃ pravepate//  
 
 
 Ca.6.11.10  kramādvīryaṃ balaṃ varṇo
                            ruciragniśca hīyate/  
 jvaro vyathā manodainyaṃ viḍbhedo 'agnivadhādapi//  
 
 
 Ca.6.11.11  duṣṭaḥ śyāvaḥ sudurgandhaḥ
                            pīto vigrathito bahuḥ/  
 kāsamānasya &ca śleṣmā saraktaḥ saṃpravartate//  
 
 
 Ca.6.11.12  sa kṣataḥ kṣīyate 'atyarthaṃ
                            tathā śukraujasoḥ kṣayāt/  
 avyaktaṃ lakṣaṇaṃ tasya pūrvarūpamiti smṛtam//  
 
 
 Ca.6.11.13  urorukśoṇitacchardiḥ kāso
                            vaiśeṣikaḥ kṣate/  
 kṣīṇe saraktamūtratvaṃ pārśvapṛṣṭhakaṭigrahaḥ//  
 
 
 Ca.6.11.14  alpaliṅgasya dīptāgneḥ
                            sādhyo balavato navaḥ/  
 parisaṃvatsaro yāpyaḥ sarvaliṅgaṃ tu varjayet//  
 
 
 Ca.6.11.15  uro matvā kṣataṃ lākṣāṃ
                            payasā madhusaṃyutām/  
 sadya eva pibejjīrṇe payasā 'adyāt saśarkaram//  
 
 
 Ca.6.11.16  pārśvabastirujī
                            cālpapittāgnistāṃ surāyutām/  
 bhinnaviṭkaḥ samustātiviṣāpāṭhāṃ savatsakām//  
 
 
 Ca.6.11.17  lākṣāṃ sarpirmadhūcchiṣṭaṃ
                            jīvanīyagaṇaṃ sitām/  
 tvakkṣīrīṃ samitāṃ kṣīre paktvā dīptānalaḥ pibet//  
 
 
 Ca.6.11.18
                             ikṣvālikābisagranthipadmakeśaracandanaiḥ/  
 śṛtaṃ payo madhuyutaṃ sandhānārthaṃ pibet kṣatī//  
 
 
 Ca.6.11.19  yavānāṃ cūrṇamādāya
                            kṣīrasiddhaṃ ghṛtaplutam/  
 jvare dāhe sitākṣaudrasaktūn vā payasā pibet//  
 
 
 Ca.6.11.20
                             madhūkamadhukadrākṣātvakkṣīrīpippalībalāḥ/  
 kāsī pārśvāsthiśūlī ca lihyātsaghṛtamākṣikāḥ//  
 
 
 Ca.6.11.21  elāpatratvaco 'ardhākṣāḥ
                            pippalyardhapalaṃ tathā/  
 sitāmadhukakharjūramṛdvīkāśca palonmitāḥ//  
 
 
 Ca.6.11.22  saṃcūrṇya madhunā yuktā
                            guṭikāḥ saṃprakalpayet/  
 akṣamātrāṃ tataścaikāṃ bhakṣayennā dine dine//  
 
 
 Ca.6.11.23  kāsaṃ śvāsaṃ jvaraṃ hikkāṃ
                            chardiṃ mūrcchāṃ madaṃ bhramam/  
 raktaniṣṭhīvanaṃ tṛṣṇāṃ pārśvaśūlamarocakam//  
 
 
 Ca.6.11.24  śoṣaplīhāḍhyavātāṃśca
                            svarabhedaṃ kṣataṃ kṣayam/  
 guṭikā tarpaṇī vṛṣyā raktapittaṃ ca nāśayet//  
 ityelādiguṭikā/  
 Ca.6.11.25  rakte 'ativṛtte dakṣāṇḍaṃ
                            yūṣaistoyena vā pibet/  
 caṭakāṇḍarasaṃ vā 'api raktaṃ vā chāgajāṅgalam//  
 
 
 Ca.6.11.26  cūrṇaṃ paunarnavaṃ
                            raktaśālitaṇḍulaśarkaram/  
 raktaṣṭhīvī pibet siddhaṃ drākṣārasapayoghṛtaiḥ//  
 
 
 Ca.6.11.27  madhūkamadhukakṣīrasiddhaṃ
                            vā taṇḍulīyakam/  
 mūḍhavātastvajāmedaḥ surābhṛṣṭaṃ sasaindhavam//  
 
 
 Ca.6.11.28  kṣāmaḥ kṣīṇaḥ
                            kṣatoraskastvanidraḥ sabale 'anile/  
 śṛtakṣīrasareṇādyāt sakṣaudraghṛtaśarkaram//  
 
 
 Ca.6.11.29  śarkarāṃ yavagodhūmau
                            jīvakarṣabhakau madhu/  
 śṛtakṣīrānupānaṃ vā lihyāt kṣīṇaḥ kṣatī kṛśaḥ//  
 
 
 Ca.6.11.30  kravyādamāṃsaniryūhaṃ
                            ghṛtabhṛṣṭaṃ pibecca saḥ/  
 pippalīkṣaudrasaṃyuktaṃ māṃsaśoṇitavardhanam//  
 
 
 Ca.6.11.31
                             nyagrodhodumbarāśvatthaplakṣaśālapriyaṅgubhiḥ/  
 tālamastakajambūtvakpriyālaiśca sapadmakaiḥ//  
 
 
 Ca.6.11.32  sāśvakarṇaiḥ śṛtāt
                            kṣīrādadyājjātena sarpiṣā/  
 śālyodanaṃ kṣatoraskaḥ kṣīṇaśukraśca mānavaḥ//  
 
 
 Ca.6.11.33  yaṣṭyāhvanāgabalayoḥ kvāthe
                            kṣīrasamaṃ ghṛtam/  
 payasyāpippalīvāṃśīkalkasiddhaṃ kṣate śubham//  
 
 
 Ca.6.11.34  kolalākṣārase tadvat
                            kṣīrāṣṭaguṇasādhitam/  
 kalkaiḥ kaṭvaṅgadārvītvagvatsakatvakphalairghṛtam//  
 
 
 Ca.6.11.35  jīvakarṣabhakau vīrāṃ
                            jīvantīṃ nāgaraṃ śaṭīm/  
 catasraḥ parṇinīrmede kākolyau dve nidigdhike//  
 
 
 Ca.6.11.36  punarnave dve
                            madhukamātmaguptāṃ śatāvarīm/  
 ṛddhiṃ parūṣakaṃ bhārgīṃ mṛdvīkāṃ bṛhatīṃ tathā//  
 
 
 Ca.6.11.37  śṛṅgāṭakaṃ tāmalakīṃ
                            payasyāṃ pippalīṃ balām/  
 badarākṣoṭakharjūravātāmābhiṣukāṇyapi//  
 
 
 Ca.6.11.38  phalāni caivamādīni kalkān
                            kurvīta kārṣikān/  
 dhātrīrasavidārīkṣucchāgamāṃsarasaṃ payaḥ//  
 
 
 Ca.6.11.39  kuryāt prasthonmitaṃ tena
                            ghṛtaprasthaṃ vipācayet/  
 prasthārdhaṃ madhunaḥ śīte śarkarārdhatulāṃ tathā//  
 
 
 Ca.6.11.40  &dvikārṣikāṇi
                            patrailāhematvaṅmaricāni ca/  
 vinīya cūrṇitaṃ tasmāllihyānmātrāṃ sadā naraḥ//  
 
 
 Ca.6.11.41
                             amṛtaprāśamityetannarāṇāmamṛtaṃ ghṛtam/  
 sudhāmṛtarasaṃ prāśyaṃ kṣīramāṃsarasāśinā//  
 
 
 Ca.6.11.42
                             naṣṭaśukrakṣatakṣīṇadurbalavyādhikarśitān/  
 strīprasaktān kṛśān varṇasvarahīnāṃśca bṛṃhayet//  
 
 
 Ca.6.11.43
                             kāsahikkājvaraśvāsadāhatṛṣṇāsrapittanut/  
 putradaṃ vamimūrcchāhṛdyonimūtrāmayāpaham//  
 ityamṛtaprāśaghṛtam/  
 Ca.6.11.44
                             śvadaṃṣṭrośīramañjiṣṭhābalākāśmaryakattṛṇam/  
 darbhamūlaṃ pṛthakparṇīṃ palāśarṣabhakau sthirām//  
 
 
 Ca.6.11.45  palikaṃ sādhayetteṣāṃ rase
                            kṣīracaturguṇe/  
 kalkaḥ svaguptājīvantīmedarṣabhakajīvakaiḥ//  
 
 
 Ca.6.11.46
                             śatāvaryṛddhimṛdvīkāśarkarāśrāvaṇībisaiḥ/  
 prasthaḥ siddho ghṛtādvātapittahṛddra(dbha)vaśūlanut//  
 
 
 Ca.6.11.47
                             mūtrakṛcchrapramehārśaḥkāsaśoṣakṣayāpahaḥ/  
 dhanuḥstrīmadyabhārādhvakhinnānāṃ balamāṃsadaḥ//  
 iti śvadaṃṣṭrādighṛtam/  
 Ca.6.11.48
                             madhukāṣṭapaladrākṣāprasthakvāthe ghṛtaṃ pacet/  
 pippalyaṣṭapale kalke prasthaṃ siddhe ca śītale//  
 
 
 Ca.6.11.49  pṛthagaṣṭapalaṃ
                            kṣaudraśarkarābhyāṃ vimiśrayet/  
 samasaktu kṣatakṣīṇe raktagulme ca taddhitam//  
 
 
 Ca.6.11.50
                             dhātrīphalavidārīkṣujīvanīyarasairghṛtam/  
 ajāgopayasoścaiva sapta prasthān pacedbhiṣak//  
 
 
 Ca.6.11.51  siddhaśīte
                            sitākṣaudradviprasthaṃ vinayecca tat/  
 yakṣmāpasmārapittāsṛkkāsamehakṣayāpaham//  
 
 
 Ca.6.11.52  vayaḥsthāpanamāyuṣyaṃ
                            māṃsaśukrabalapradam/  
 ghṛtaṃ tu pitte 'abhyadhike lihyādvāte 'adhike pibet//  
 
 
 Ca.6.11.53  līḍhaṃ nirvāpayet
                            pittamalpatvāddhanti nānalam/  
 ākrāmatyanilaṃ pītamūṣmāṇaṃ niruṇaddhi ca//  
 
 
 Ca.6.11.54
                             kṣāmakṣīṇakṛśāṅgānāmetānyeva ghṛtāni tu/  
 &tvakkṣīrīśarkarālājacūrṇaiḥ styānāni yojayet//  
 
 
 Ca.6.11.55  sarpirguḍān
                            samadhvaṃśāñjagdhvā cānu payaḥ pibet/  
 reto vīryaṃ balaṃ puṣṭiṃ tairāśutaramāpnuyāt//  
 iti sarpirguḍāḥ/  
 Ca.6.11.56  balā vidārī hrasvā ca
                            pañcamūlī punarnavā/  
 pañcānāṃ kṣīrivṛkṣāṇāṃ śuṅgā muṣṭyaṃśakā api//  
 
 
 Ca.6.11.57  eṣāṃ kaṣāye dvikṣīre
                            vidāryājarasāṃśike/  
 jīvanīyaiḥ pacet kalkairakṣamātrairghṛtāḍhakam//  
 
 
 Ca.6.11.58  sitāpalāni pūte ca śīte
                            dvātriṃśataṃ kṣipet/  
 godhūmapippalīvāṃśīcūrṇaṃ śṛṅgāṭakasya ca//  
 
 
 Ca.6.11.59  samākṣikaṃ kauḍavikaṃ tat
                            sarvaṃ khajamūrcchitam/  
 styānaṃ sarpirguḍān kṛtvā bhūrjapatreṇa veṣṭayet//  
 
 
 Ca.6.11.60  tāñjagdhvā palikān kṣīraṃ
                            madyaṃ vā 'anupibet kaphe/  
 śoṣe kāse kṣate kṣīṇe śramastrībhārakarśite//  
 
 
 Ca.6.11.61  raktaniṣṭhīvane tāpe pīnase
                            corasi sthite/  
 śastāḥ pārśvaśiraḥśūle bhede ca svaravarṇayoḥ//  
 iti dvitīyasarpirguḍāḥ/  
 Ca.6.11.62
                             tvakkṣīrīśrāvaṇīdrākṣāmūrvarṣabhakajīvakaiḥ/  
 vīrardhikṣīrakākolībṛhatīkapikacchrubhiḥ//  
 
 
 Ca.6.11.63  kharjūraphalamedābhiḥ
                            kṣīrapiṣṭaiḥ palonmitaiḥ/  
 dhātrīvidārīkṣurasaprasthaiḥ prasthaṃ ghṛtāt pacet//  
 
 
 Ca.6.11.64  śarkarārdhatulāṃ śīte
                            kṣaudrārdhaprasthameva ca/  
 dattvā sarpirguḍān kuryātkāsahikkājvarāpahān//  
 
 
 Ca.6.11.65  yakṣmāṇaṃ tamakaṃ śvāsaṃ
                            raktapittaṃ halīmakam/  
 śukranidrākṣayaṃ tṛṣṇāṃ hanyuḥ kārśyaṃ sakāmalam//  
 iti tṛtīyāḥ sarpirguḍāḥ/  
 Ca.6.11.66  navamāmalakaṃ
                            drākṣāmātmaguptāṃ punarnavām/  
 śatāvarīṃ vidārīṃ ca samaṅgāṃ pippalīṃ tathā//  
 
 
 Ca.6.11.67  pṛthagdaśapalān bhāgān
                            palānyaṣṭau ca nāgarāt/  
 yaṣṭyāhvasauvarcalayordvipalaṃ maricasya ca//  
 
 
 Ca.6.11.68  kṣīratailaghṛtānāṃ ca
                            tryāḍhake śarkarāśate/  
 kvathite tāni cūrṇāni dattvā bilvasamān guḍān//  
 
 
 Ca.6.11.69  kuryāttān bhakṣayet kṣīṇaḥ
                            kṣataḥ śuṣkaśca mānavaḥ/  
 tena sadyo rasādīnāṃ vṛddhyā puṣṭiṃ sa vindati//  
 iti caturthasarpirguḍāḥ/  
 Ca.6.11.70  gokṣīrārdhāḍhakaṃ sarpiḥ
                            prasthamikṣurasāḍhakam/  
 vidāryāḥ svarasātprasthaṃ rasātprasthaṃ ca taittirāt//  
 
 
 Ca.6.11.71  dadyāt sidhyati tasmiṃstu
                            piṣṭānikṣurasairimān/  
 madhūkapuṣpakuḍavaṃ priyālakuḍavaṃ tathā//  
 
 
 Ca.6.11.72  kuḍavārdhaṃ tugākṣīryāḥ
                            kharjūrāṇāṃ ca viṃśatim/  
 pṛthagbibhītakānāṃ ca pippalyāśca caturthikām//  
 
 
 Ca.6.11.73  triṃśatpalāni khaṇḍācca
                            madhukāt karṣameva ca/  
 tathā 'ardhapalikānyatra jīvanīyāni dāpayet//  
 
 
 Ca.6.11.74  siddhe 'asmin kuḍavaṃ
                            kṣaudraṃ śīte kṣiptvā 'atha modakān/  
 kārayenmaricājājīpalacūrṇāvacūrṇitān//  
 
 
 Ca.6.11.75  vātāsṛkpittarogeṣu
                            kṣatakāsakṣayeṣu ca/  
 śuṣyatāṃ kṣīṇaśukrāṇāṃ rakte corasi saṃsthite//  
 
 
 Ca.6.11.76  kṛśadurbalavṛddhānāṃ
                            puṣṭivarṇabalārthinām/  
 yonidoṣakṛtasrāvahatānāṃ cāpi yoṣitām//  
 
 
 Ca.6.11.77  garbhārthinīnāṃ garbhaśca
                            sravedyāsāṃ mriyeta vā/  
 dhanyā balayā hitāstābhyaḥ śukraśoṇitavardhanāḥ//  
 iti pañcamasarpirmodakāḥ/  
 Ca.6.11.78  bastideśe vikurvāṇe
                            strīprasaktasya mārute/  
 vātaghnān bṛṃhaṇān vṛṣyān yogāṃstasya prayojayet//  
 
 
 Ca.6.11.79  śarkarāpippalīcūrṇaiḥ
                            sarpiṣā mākṣikeṇa ca/  
 saṃyuktaṃ vā śṛtaṃ kṣīraṃ pibet kāsajvarāpaham//  
 
 
 Ca.6.11.80  phalāmlaṃ sarpiṣā bhṛṣṭaṃ
                            vidārīkṣurase śṛtam/  
 strīṣu kṣīṇaḥ pibedyūṣaṃ jīvanaṃ bṛṃhaṇaṃ param//  
 
 
 Ca.6.11.81  saktūnāṃ vastrapūtānāṃ
                            manthaṃ kṣaudraghṛtānvitam/  
 &yavānnasātmyo dīptāgniḥ kṣatakṣīṇaḥ pibennaraḥ//  
 
 
 Ca.6.11.82  jīvanīyopasiddhaṃ vā
                            jāṅgalaṃ ghṛtabharjitam/  
 rasaṃ prayojayet kṣīṇe vyañjanārthaṃ saśarkaram//  
 
 
 Ca.6.11.83  gomahiṣyaśvanāgājaiḥ
                            kṣīrairmāṃsarasaistathā/  
 &yavānnaṃ bhojayedyūṣaiḥ phalāmlairghṛtasaṃskṛtaiḥ//  
 
 
 Ca.6.11.84  dīpte 'agnau vidhireṣaḥ
                            syānmande dīpanapācanaḥ/  
 yakṣmiṇāṃ vihito grāhī bhinne śakṛti ceṣyate//  
 
 
 Ca.6.11.85  palikaṃ saindhavaṃ śuṇṭhī
                            dve ca sauvarcalāt pale/  
 kuḍavāṃśāni vṛkṣāmlaṃ dāḍimaṃ patramarjakāt//  
 
 
 Ca.6.11.86  ekaikaṃ
                            maricājājyordhānyakāddve caturthike/  
 śarkarāyāḥ palānyatra daśa dve ca pradāpayet//  
 
 
 Ca.6.11.87  kṛtvā cūrṇamato
                            mātrāmannapāne prayojayet/  
 rocanaṃ dīpanaṃ balyaṃ pārśvārtiśvāsakāsanut//  
 iti saindhavādicūrṇam/  
 Ca.6.11.88  ekā ṣoḍaśikā dhānyāddve
                            dve 'ajājyajamodayoḥ/  
 tābhyāṃ dāḍimavṛkṣāmlaṃ dvirdviḥ sauvarcalātpalam//  
 
 
 Ca.6.11.89  śuṇṭhyāḥ karṣaṃ
                            dadhitthasya madhyāt pañca palāni ca/  
 taccūrṇaṃ ṣoḍaśapale śarkarāyā vimiśrayet//  
 
 
 Ca.6.11.90  ṣāḍavo 'ayaṃ pradeyaḥ
                            syādannapāneṣu pūrvavat/  
 mandānale śakṛdbhede yakṣmiṇāmagnivardhanaḥ//  
 iti ṣāḍavaḥ/  
 Ca.6.11.91
                             pibennāgabalāmūla-&mardhakarṣavivardhitam/  
 palaṃ kṣīrayutaṃ māsaṃ kṣīravṛttiranannabhuk//  
 
 
 Ca.6.11.92  eṣa prayogaḥ
                            puṣṭyāyurbalārogyakaraḥ paraḥ/  
 maṇḍūkaparṇyāḥ kalpo 'ayaṃ śuṇṭhīmadhukayostathā//  
 
 
 Ca.6.11.93  yadyat saṃtarpaṇaṃ
                            śītamavidāhi hitaṃ laghu/  
 annapānaṃ niṣevyaṃ tatkṣatakṣīṇaiḥ sukhārthibhiḥ//  
 
 
 Ca.6.11.94  yaccoktaṃ yakṣmiṇāṃ pathyaṃ
                            kāsināṃ raktapittinām/  
 tacca kuryādavekṣyāgniṃ vyādhiṃ sātmyaṃ balaṃ tathā//  
 
 
 Ca.6.11.95  upekṣite
                            bhavettasminnanubandho hi yakṣmaṇaḥ/  
 prāgevāgamanāttasya tasmāttaṃ tvarayā jayet//  
 
 Ca.6.11.96  tatra ślokau--- 
 
 kṣatakṣayasamutthānaṃ sāmānyapṛthagākṛtim/  
 asādhyayāpyasādhyatvaṃ sādhyānāṃ siddhimeva ca//  
 
 
 Ca.6.11.97  uktavāñjyeṣṭhaśiṣyāya
                            kṣatakṣiṇacikitsite/  
 tattvārthavi-&dvītarajastamodoṣaḥ punarvasuḥ//  
 
 ityagniveśakṛte tantre 'aprāpte dṛḍhabalapūrite cikitsitasthāne
                        kṣatakṣīṇacikitsitaṃ nāmaikādaśo 'adhyāyaḥ//11// 
 
 
                    dvādaśo 'adhyāyaḥ/
                     Ca.6.12.1  athātaḥ śvayathucikitsitaṃ
                        vyākhyāsyāmaḥ//  
 Ca.6.12.2  iti ha smāha bhāgavānātreyaḥ//  
 
 Ca.6.12.3  bhiṣagvariṣṭhaṃ
                            surasiddhajuṣṭaṃ munīndramatryātmajamagniveśaḥ/  
 mahāgadasya śvayathoryathāvat prakoparūpapraśamānapṛcchat//  
 
 
 Ca.6.12.4  tasmai
                            jagādāgadavedasindhupravartanādripravaro 'atrijastān/  
 vātādibhedāttrividhasya samyaṅnijānijaikāṅgajasarvajasya//  
 
 
 Ca.6.12.5  śuddhyāmayābhaktakṛśābalānāṃ
                            kṣārāmlatīkṣṇoṣṇagurūpasevā/  
 dadhyāmamṛcchākavirodhiduṣṭagaropasṛṣṭānnaniṣevaṇaṃ ca//  
 
 
 Ca.6.12.6  arśāṃsyaceṣṭā na ca
                            dehaśuddhirmarmopaghāto viṣamā prasūtiḥ/  
 mithyopacāraḥ pratikarmaṇāṃ ca nijasya hetuḥ śvayathoḥ pradiṣṭaḥ//  
 
 
 Ca.6.12.7  bāhyāstvaco
                            dūṣayitā 'abhighātaḥ &kāṣṭhāśmaśastrāgniviṣāyasādyaiḥ/  
 āgantuhetuḥ trividho nijaśca sarvārdhagātrāvayavāśritatvāt//  
 
 
 Ca.6.12.8  bāhyāḥ sirāḥ prāpya yadā
                            kaphāsṛkpittāni saṃdūṣayatīha vāyuḥ/  
 tairbaddhamārgaḥ sa tadā visarpannutsedhaliṅgaṃ śvayathuṃ karoti//  
 
 
 Ca.6.12.9
                             &uraḥsthitairūrdhvamadhastu vāyoḥ
                            sthānasthitairmadhyagataistu madhye/  
 sarvāṅgagaḥ sarvagataiḥ kvacitsthairdoṣaiḥ kvacit
                            syācchvayathustadākhyaḥ//  
 
 
 Ca.6.12.10  ūṣmā tathā syāddavathuḥ
                            sirāṇāmāyāma ityeva ca pūrvarūpam/  
 sarvastridoṣo 'adhikadoṣaliṅgaistacchabdamabhyeti bhiṣagjitaṃ ca//  
 
 
 Ca.6.12.11  sagauravaṃ
                            syādanavasthitatvaṃ sotsedhamuṣmā 'atha sirātanutvam/  
 salomaharṣā 'aṅgavivarṇatā ca sāmānyaliṅgaṃ śvayathoḥ pradiṣṭam//  
 
 
 Ca.6.12.12
                             calastanutvakparuṣo 'aruṇo 'asitaḥ
                            prasuptiharṣārtiyuto 'animittataḥ/  
 praśāmyati pronnamati prapīḍito divābalī ca śvayathuḥ samīraṇāt//  
 
 
 Ca.6.12.13  mṛduḥ
                            sagandho 'asitapītarāgavān bhramajvarasvedatṛṣāmadānvitaḥ/  
 ya uṣyate &sparśarugakṣirāgakṛt sa pittaśotho bhṛśadāhapākavān//  
 
 
 Ca.6.12.14  guruḥ sthiraḥ
                            pāṇḍurarocakānvitaḥ prasekanidrāvamivahnimāndyakṛt/  
 sa kṛcchrajanmapraśamo nipīḍito na connamedrātribalī kaphātmakaḥ//  
 
 
 Ca.6.12.15  kṛśasya rogairabalasya yo
                            bhavedupadravairvā vamipūrvakairyutaḥ/  
 sa hanti marmānugato 'atha rājimān parisraveddhīnabalasya sarvagaḥ//  
 
 
 Ca.6.12.16  ahīnamāṃsasya ya ekadoṣajo
                            navo balasthasya sukhaḥ sa sādhane/  
 nidānadoṣartuviparyayakramairupācarettaṃ baladoṣakālavit//  
 
 
 Ca.6.12.17  athāmajaṃ
                            laṅghanapācanakramairviśodhanairulbaṇadoṣamāditaḥ/  
 śirogataṃ &śīrṣavirecanairadho virecanairūrdhvaharaistathordhvajam//
                         
 
 
 Ca.6.12.18  upācaret snehabhavaṃ
                            virūkṣaṇaiḥ prakalpayet snehavidhiṃ ca rūkṣaje/  
 vibaddhaviṭke 'anilaje nirūhaṇaṃ ghṛtaṃ tu pittānilaje satiktakam//  
 
 
 Ca.6.12.19  payaśca
                            mūrcchāratidāhatarṣite viśodhanīye tu samūtramiṣyate/  
 kaphotthitaṃ kṣārakaṭūṣṇasaṃyutaiḥ samūtratakrāsavayuktibhirjayet//  
 
 
 Ca.6.12.20  grāmyābjānūpaṃ
                            piśitamabalaṃ śuṣkaśākaṃ navānnaṃ gauḍaṃ piṣṭānnaṃ dadhi &tilakṛtaṃ
                            &vijjalaṃ madyamamlam/  
 dhānā vallūraṃ samaśanamatho gurvasātmyaṃ vidāhi svapnaṃ cārātrau
                            śvayathugadavān varjayenmaithunaṃ ca//  
 
 
 Ca.6.12.21  vyoṣaṃ trivṛttiktakarohiṇī
                            ca sāyorajaskā triphalārasena/  
 pītaṃ kaphotthaṃ śamayettu śophaṃ gavyena mūtreṇa harītakī ca//  
 
 
 Ca.6.12.22  harītakīnāgaradevadāru
                            sukhāmbuyuktaṃ sapunarnavaṃ vā/  
 sarvaṃ pibettriṣvapi mūtrayuktaṃ snātaśca jīrṇe payasā 'annamadyāt//  
 
 
 Ca.6.12.23  punarnavānāgaramustakalkān
                            prasthena dhīraḥ payasā 'akṣamātrān/  
 mayūrakaṃ māgadhikāṃ samūlāṃ sanāgarāṃ vā prapibet savāte//  
 
 
 Ca.6.12.24
                             dantītrivṛttryūṣaṇacitrakairvā payaḥ śṛtaṃ doṣaharaṃ pibennā/  
 dviprasthamātraṃ tu palārdhikaistairardhāvaśiṣṭaṃ pavane sapitte//  
 
 
 Ca.6.12.25  saśuṇṭhipītadrurasaṃ
                            prayojyaṃ śyāmorubūkoṣaṇasādhitaṃ vā/  
 tvagdāruvarṣābhumahauṣadhairvā guḍūcikānāgaradantibhirvā//  
 
 
 Ca.6.12.26  saptāhamauṣṭraṃ
                            tvathavā 'api māsaṃ payaḥ pibedbhojanavārivarjī/  
 gavyaṃ samūtraṃ mahiṣīpayo vā kṣīrāśano mūtramatho gavāṃ vā//  
 
 
 Ca.6.12.27  takraṃ pibedvā
                            gurubhinnavarcāḥ savyoṣasauvarcalamākṣikaṃ ca/  
 guḍābhayāṃ vā guḍanāgaraṃ vā sadoṣabhinnāmavibaddhavarcāḥ//  
 
 
 Ca.6.12.28  viḍvātasaṅge payasā
                            rasairvā &prāgbhaktamadyādurubūkatailam/  
 srotovibandhe 'agnirucipraṇāśe madyānyariṣṭāṃśca pibet sujātān//  
 
 
 Ca.6.12.29
                             gaṇḍīrabhallātakacitrakāṃśca vyoṣaṃ viḍaṅgaṃ bṛhatīdvayaṃ ca/  
 dviprasthikaṃ gomayapāvakena droṇe pacet &kurcikamastunastu//  
 
 
 Ca.6.12.30  tribhāgaśeṣaṃ ca
                            supūtaśītaṃ droṇena tat prākṛtamastunā ca/  
 sitopalāyāśca śatena yuktaṃ lipte ghaṭe citrakapippalīnām//  
 
 
 Ca.6.12.31  vaihāyase sthāpitamādaśāhāt
                            prayojayaṃstadvinihanti śophān/  
 bhagandarārśaḥkrimikuṣṭhamehān vaivarṇyakārśyānilahikkanaṃ ca//  
 iti gaṇḍīrādyariṣṭaḥ/  
 Ca.6.12.32
                             kāśmaryadhātrīmaricābhayākṣa-&drākṣāphalānāṃ ca
                            sapippalīnām/  
 śataṃ śataṃ &jīrṇaguḍāttulāṃ ca saṃkṣudya kumbhe madhunā pralipte//
                         
 
 
 Ca.6.12.33  saptāhamuṣṇe dviguṇaṃ tu
                            śīte sthitaṃ jaladroṇayutaṃ pibennā/  
 śophān vibandhān kaphavātajāṃśca nihantyariṣṭo 'aṣṭaśato 'agnikṛcca//  
 ityaṣṭaśato 'ariṣṭaḥ/  
 Ca.6.12.34  punarnave dve ca bale
                            sapāṭhe &dantīṃ guḍūcīmatha citrakaṃ ca/  
 nidigdhikāṃ ca triphalāni paktvā droṇāvaśeṣe salile tatastam//  
 
 
 Ca.6.12.35  pūtvā rasaṃ dve ca guḍāt
                            purāṇāttule madhuprasthayutaṃ suśītam/  
 māsaṃ nidadhyādghṛtabhājanasthaṃ palle yavānāṃ paratastu māsāt//  
 
 
 Ca.6.12.36
                             cūrṇīkṛtairardhapalāṃśikaistaṃ &patratvagelāmaricāmbulohaiḥ/  
 gandhānvitaṃ kṣaudraghṛtapradigdhe jīrṇe pibed vyādhibalaṃ samīkṣya//
                         
 
 
 Ca.6.12.37  hṛtpāṇḍurogaṃ śvayathuṃ
                            pravṛddhaṃ plīhajvarārocakamehagulmān/  
 bhagandaraṃ ṣaḍjaṭharāṇi kāsaṃ śvāsaṃ grahaṇyāmayakuṣṭhakaṇḍūḥ//  
 
 
 Ca.6.12.38  śākhānilaṃ baddhapurīṣatāṃ
                            ca hikkāṃ kilāsaṃ ca halīmakaṃ ca/  
 kṣipraṃ jayedvarṇabalāyurojastejonvito māṃsarasānnabhojī//  
 iti punarnavādyariṣṭaḥ/  
 Ca.6.12.39  phalatrikaṃ dīpyakacitrakau
                            ca sapippalīloharajo viḍaṅgam/  
 cūrṇīkṛtaṃ kauḍavikaṃ dviraṃśaṃ kṣaudraṃ purāṇasya tulāṃ guḍasya//  
 
 
 Ca.6.12.40  māsaṃ
                            nidadhyādghṛtabhājanasthaṃ yaveṣu tāneva nihanti rogān/  
 ye cārśasāṃ paṇḍuvikāriṇāṃ ca proktā hitāḥ śophiṣu te 'apyariṣṭāḥ//  
 iti triphalādyariṣṭaḥ/  
 Ca.6.12.41  kṛṣṇā sapāṭhā gajapippalī
                            ca nidigdhikā citrakanāgare ca/  
 sapippalīmūlarajanyajājīmustaṃ ca cūrṇaṃ sukhatoyapītam//  
 
 
 Ca.6.12.42  hanyāttridoṣaṃ cirajaṃ ca
                            śophaṃ kalkaśca bhūnimbamahauṣadhasya/  
 ayorajastryūṣaṇayāvaśūkacūrṇaṃ ca pītaṃ triphalārasena//  
 
 
 Ca.6.12.43  kṣāradvayaṃ syāllavaṇāni
                            catvāryayorajo vyoṣaphalatrike ca/  
 sapippalīmūlaviḍaṅgasāraṃ mustājamodāmaradārubilvam//  
 
 
 Ca.6.12.44  kaliṅgakāścitrakamūlapāṭhe
                            yaṣṭyāhvayaṃ sātiviṣaṃ palāṃśam/  
 sahiṅgukarṣaṃ tvaṇuśuṣkacūrṇaṃ droṇaṃ tathā mūlakaśuṇṭhakānām//  
 
 
 Ca.6.12.45  syādbhasmanastat salilena
                            sādhyamāloḍya yāvadghanamapradagdham/  
 styānaṃ tataḥ kolasamāṃ tu mātrāṃ kṛtvā suśuṣkāṃ vidhinopayuñjyāt//  
 
 
 Ca.6.12.46
                             plīhodaraśvitrahalīmakārśaḥpāṇḍvāmayārocakaśoṣaśophān/  
 visūcikāgulmagarāśmarīśca saśvāsakāsāḥ praṇudet sakuṣṭhāḥ//  
 iti kṣāraguḍikā/  
 Ca.6.12.47  prayojayedārdrakanāgaraṃ vā
                            tulyaṃ guḍenārdhapalābhivṛddhyā/  
 mātrā paraṃ pañcapalāni māsaṃ jīrṇe payo yūṣarasāśca bhaktam//  
 
 
 Ca.6.12.48
                             gulmodarārśaḥśvayathupramehāñ śvāsapratiśyālasakāvipākān/  
 sakāmalāśoṣamanovikārān kāsaṃ kaphaṃ caiva jayet prayogaḥ//  
 
 
 Ca.6.12.49
                             rasastathaivārdrakanāgarasya peyo 'atha jīrṇe payasā 'annamadyāt/  
 &jatvaśmajaṃ ca triphalārasena hanyāttridoṣaṃ śvayathuṃ prasahya//  
 iti śilājatuprayogaḥ/  
 Ca.6.12.50  dvipañcamūlasya pacet
                            kaṣāye kaṃse 'abhayānāṃ ca śataṃ guḍasya/  
 lehe susiddhe 'atha vinīya cūrṇaṃ vyoṣaṃ trisaugandhyamuṣāsthite ca//  
 
 
 Ca.6.12.51  prasthārdhamātraṃ madhunaḥ
                            suśīte kiṃcicca cūrṇādapi yavaśūkāt/  
 ekābhayāṃ prāśya tataśca lehācchuktiṃ nihanti śvayathuṃ pravṛddham//  
 
 
 Ca.6.12.52
                             śvāsajvarārocakamehagulmaplīhatridoṣodarapāṇḍurogān/  
 kārśyāmavātāvasṛgamlapittavaivarṇyamūtrānilaśukradoṣān//  
 iti kaṃsaharītakī/  
 Ca.6.12.53
                             paṭolamūlāmaradārudantītrāyantipippalyabhayāviśālāḥ/  
 yaṣṭyāhvayaṃ tiktakarohiṇī ca sacandanā syānniculāni dārvī//  
 
 
 Ca.6.12.54  karṣonmitaistaiḥ kvathitaḥ
                            kaṣāyo ghṛtena peyaḥ kuḍavena yuktaḥ/  
 vīsarpadāhajvarasannipātatṛṣṇāviṣāṇi śvayathuṃ ca hanti//  
 
 
 Ca.6.12.55  &sacitrakaṃ
                            dhānyayavānyajājīsauvarcalaṃ tryūṣaṇavetasāmlam/  
 bilvāt phalaṃ dāḍimayāvaśūkau sapippalīmūlamathāpi cavyam//  
 
 
 Ca.6.12.56  piṣṭvā 'akṣamātrāṇi
                            jalāḍhakena paktvā ghṛtaprasthamatha prayuñjyāt/arśāṃsi gulmaṃ śvayathuṃ
                            ca kṛcchraṃ nihanti vahniṃ ca karoti dīptam//  
 
 
 Ca.6.12.57  pibedghṛtaṃ
                            vā 'aṣṭaguṇāmbusiddhaṃ sacitrakakṣāramudāravīryam/  
 kalyāṇakaṃ vā 'api sapañcagavyaṃ tiktaṃ mahadvā 'apyatha tiktakaṃ vā//  
 
 
 Ca.6.12.58  kṣīraṃ ghaṭe
                            citrakakalkalipte dadhyāgataṃ sādhu vimathya tena/  
 tajjaṃ ghṛtaṃ citrakamūlagarbhaṃ takreṇa siddhaṃ śvayathughnamagryam//
                         
 
 
 Ca.6.12.59
                             &arśo 'atisārānilagulmamehāṃścaitannihantyagnibalapradaṃ ca/  
 takreṇa cādyāt saghṛtena tena bhojyāni siddhāmathavā yavāgūm//  
 iti citrakaghṛtam/  
 Ca.6.12.60
                             jīvantyajājīśaṭipuṣkarāhvaiḥ sakāravīcitrakabilvamadhyaiḥ/  
 sayāvaśūkairbadarapramāṇairvṛkṣāmlayuktā ghṛtatailabhṛṣṭā//  
 
 
 Ca.6.12.61
                             arśo 'atisārānilagulmaśophahṛdrogamandāgnihitā yavāgūḥ/  
 yā &pañcakolairvidhinaiva tena siddhā bhavet sā ca samā tathaiva//
                         
 
 
 Ca.6.12.62  kulatthayūṣaśca sapippalīko
                            maudgaśca satryūṣaṇayāvaśūkaḥ/  
 rasastathā viṣkirajāṅgalānāṃ sakūrmagodhāśikhiśallakānām//  
 
 
 Ca.6.12.63  suvarcalā gṛñjanakaṃ
                            paṭolaṃ savāyasīmūlakavetranimbam/  
 śākārthināṃ śākamiti praśastaṃ bhojye purāṇaśca yavaḥ saśāliḥ//  
 
 
 Ca.6.12.64  ābhyantaraṃ
                            bheṣajamuktametadbarhirhitaṃ yacchṛṇu tadyathāvat/  
 snehān pradehān pariṣecanāni svedāṃśca vātaprabalasya kuryāt//  
 
 
 Ca.6.12.65
                             śaileyakuṣṭhāgurudārukauntītvakpadmakailāmbupalāśamustaiḥ/  
 priyaṅguthauṇeyakahemamāṃsītālīśapatraplavapatradhānyaiḥ//  
 
 
 Ca.6.12.66
                             śrīveṣṭakadhyāmakapippalībhiḥ spṛkkānakhaiścaiva yathopalābham/  
 vātānvite 'abhyaṅgamuśanti tailaṃ siddhaṃ supiṣṭairapi ca pradeham//  
 
 
 Ca.6.12.67  &jalaiśca
                            vāsārkakarañjaśigrukāśmaryapatrārjakajaiśca siddhaiḥ/  
 &svinno mṛdūṣṇai ravitaptatoyaiḥ snātaśca gandhairanulepanīyaḥ//  
 
 
 Ca.6.12.68  savetasāḥ kṣīravatāṃ
                            drumāṇāṃ tvacaḥ samañjiṣṭhalatāmṛṇālāḥ/  
 sacandanāḥ padmakavālakau ca paitte pradehastu satailapākaḥ//  
 
 
 Ca.6.12.69  āktasya tenāmbu
                            raviprataptaṃ sacandanaṃ sābhayapadmakaṃ ca/  
 snāne hitaṃ kṣīravatāṃ kaṣāyaḥ kṣīrodakaṃ candanalepanaṃ ca//  
 
 
 Ca.6.12.70  kaphe tu
                            kṛṣṇāsikatāpurāṇapiṇyākaśigrutvagumāpralepaḥ/  
 kulatthaśuṇṭhījalamūtrasekaścaṇḍāgurubhyāmanulepanaṃ ca//  
 
 
 Ca.6.12.71  bibhītakānāṃ
                            phalamadhyalepaḥ sarveṣu dāhārtiharaḥ pradiṣṭaḥ/  
 yaṣṭyāhvamustaiḥ sakapitthapatraiḥ sacandanaistatpiḍakāsu lepaḥ//  
 
 
 Ca.6.12.72
                             rāsnāvṛṣārkatriphalāviḍaṅgaṃ śigrutvaco mūṣikaparṇikā ca/  
 nimbārjakau vyāghranakhaḥ sadūrvā suvarcalā tiktakarohiṇī ca//  
 
 
 Ca.6.12.73  sakākamācī bṛhatī sakuṣṭhā
                            punarnavā citrakanāgare ca/  
 unmardanaṃ śophiṣu mūtrapiṣṭaṃ śastastathā mūlakatoyasekaḥ//  
 
 
 Ca.6.12.74  śophāstu gātrāvayavāśritā
                            ye te sthānadūṣyākṛtināmabhedāt/  
 &anekasaṃkhyāḥ katicicca teṣāṃ nidarśanārthaṃ gadato nibodha//  
 
 
 Ca.6.12.75  doṣāstrayaḥ svaiḥ kupitā
                            nidānaiḥ kurvanti śophaṃ śirasaḥ sughoram/  
 antargale ghurghurikānvitaṃ ca śālūkamucchvāsanirodhakāri//  
 
 
 Ca.6.12.76  galasya sandhau cibuke gale
                            ca sadāharāgaḥ &śvasanāsu cograḥ/  
 śopho bhṛśārtistu &biḍālikā syāddhanyādgale cedvalayīkṛtā sā//  
 
 
 Ca.6.12.77  syāttāluvidradhyapi
                            dāharāgapākānvitastāluni sā tridoṣāt/  
 jihvopariṣṭādupajihvikā syāt kaphādadhastādadhijihvikā ca//  
 
 
 Ca.6.12.78  yo dantamāṃseṣu tu
                            raktapittāt pāko bhavet sopakuśaḥ pradiṣṭaḥ/  
 syāddantavidradhyapi dantamāṃse śophaḥ kaphācchoṇitasaṃcayotthaḥ//  
 
 
 Ca.6.12.79  galasya pārśve galagaṇḍa
                            ekaḥ syādgaṇḍamālā bahubhistu gaṇḍaiḥ/  
 sādhyāḥ smṛtāḥ pīnasapārśvaśūlakāsajvaracchardiyutāstvasādhyāḥ//  
 
 
 Ca.6.12.80  teṣāṃ sirākāyaśirovirekā
                            dhūmaḥ purāṇasya ghṛtasya pānam/  
 syāllaṅghanaṃ vaktrabhaveṣu cāpi pragharṣaṇaṃ syāt kavalagrahaśca//  
 
 
 Ca.6.12.81  aṅgaikadeśeṣvanilādibhiḥ
                            syāt svarūpadhārī sphuraṇaḥ sirābhiḥ/  
 granthirmahānmāṃsabhavastvanartirmedobhavaḥ snigdhatamaścalaśca//  
 
 
 Ca.6.12.82  saṃśodhite
                            sveditamaśmakāṣṭhaiḥ sāṅguṣṭhadaṇḍairvilayedapakvam/  
 vipāṭya coddhṛtya bhiṣak sakośaṃ śastreṇa dagdhvā vraṇavaccikitset//  
 
 
 Ca.6.12.83  adagdha īṣat pariśeṣitaśca
                            prayāti bhūyo 'api śanairvivṛddhim/  
 tasmādaśeṣaḥ kuśalaiḥ samantācchedyo bhavedvīkṣya śarīradeśān//  
 
 
 Ca.6.12.84  śeṣe kṛte pākavaśena
                            śīryāttataḥ kṣatotthaḥ prasaredvisarpaḥ/  
 upadravaṃ taṃ pravicārya &tajñastairbheṣajaiḥ pūrvatarairyathoktaiḥ//
                         
 
 
 Ca.6.12.85  &nivārayedādita eva
                            yatnādvidhānavit svasvavidhiṃ vidhāya/  
 tataḥ krameṇāsya yathāvidhānaṃ vraṇaṃ vraṇajñastvarayā cikitset//  
 
 
 Ca.6.12.86  vivarjayet kukṣyudarāśritaṃ
                            ca tathā gale marmaṇi saṃśritaṃ ca/  
 sthūlaḥ kharaścāpi bhavedvivarjyo yaścāpi bālasthavirābalānām//  
 
 
 Ca.6.12.87  granthyarbudānāṃ ca
                            yato 'aviśeṣaḥ pradeśahetvākṛtidoṣadūṣyaiḥ/  
 tataścikitsedbhiṣagarbudāni vidhānavidgranthicikitsitena//  
 
 
 Ca.6.12.88  tāmrā &saśūlā piḍakā
                            bhavedyā sā cālajī nāma parisrutāgrā/  
 śopho+&akṣataścarmanakhāntare syānmāṃsāsradūṣī bhṛśaśīghrapākaḥ//
                         
 
 
 Ca.6.12.89  jvarānvitā vaṅkṣaṇakakṣajā
                            yā vartirnirartiḥ kaṭhināyatā ca/  
 vidārikā sā kaphamārutābhyāṃ teṣāṃ yathādoṣamupakramaḥ syāt//  
 
 
 Ca.6.12.90  visrāvaṇaṃ piṇḍikayopanāhaḥ
                            pakveṣu caiva vraṇavaccikitsā/  
 visphoṭakāḥ sarvaśarīragāstu &sphoṭāḥ sarāgajvaratarṣayuktāḥ//  
 
 
 Ca.6.12.91  yajñopavītapratimāḥ
                            prabhūtāḥ pittānilābhyāṃ janitāstu &kakṣāḥ/  
 yaścāparāḥ syuḥ piḍakāḥ prakīrṇāḥ sthūlāṇumadhyā api pittajāstāḥ//  
 
 
 Ca.6.12.92  kṣudrapramāṇāḥ piḍakāḥ
                            śarīre sarvāṅgagāḥ sajvaradāhatṛṣṇāḥ/  
 kaṇḍūyutāḥ sārucisaprasekā romāntikāḥ pittakaphāt pradiṣṭāḥ//  
 
 
 Ca.6.12.93  yāḥ sarvagātreṣu
                            masūramātrā masūrikāḥ pittakaphāt pradiṣṭāḥ/  
 vīsarpaśāntyai vihitā kriyā yā tāṃ &teṣu kuṣṭhe ca hitāṃ vidadhyāt//
                         
 
 
 Ca.6.12.94
                             &bradhno 'anilādyairvṛṣaṇe svaliṅgairantraṃ nireti
                            praviśenmuhuśca/  
 mūtreṇa pūrṇaṃ mṛdu medasā cet snigdhaṃ ca vidyāt kaṭhinaṃ ca śotham//
                         
 
 
 Ca.6.12.95  virecanābhyaṅganiruhalepāḥ
                            pakveṣu caiva vraṇavaccikitsā/  
 &syānmūtrasekaḥ kaphajaṃ vipaṭya viśodhya sīvyedvraṇavacca pakvam//
                         
 
 
 Ca.6.12.96
                             &krimyasthisūkṣmakṣaṇanavyavāyapravāhaṇānyutkaṭakāśvapṛṣṭhaiḥ/  
 gudasya pārśve piḍakā bhṛśārtiḥ pakvaprabhinnā tu bhagandaraḥ syāt//  
 
 
 Ca.6.12.97  virecanaṃ caiṣaṇapāṭanaṃ ca
                            viśuddhamārgasya ca tailadāhaḥ/  
 syāt kṣārasūtreṇa &supācitena chinnasya cāsya vraṇavaccikitsā//  
 
 
 Ca.6.12.98  &jaṅghāsu
                            piṇḍīprapadopariṣṭāt syācchlīpadaṃ māṃsakaphāsradoṣāt/  
 sirākaphaghnaśca vidhiḥ samagrastatreṣyate sarṣapalepanaṃ ca//  
 
 
 Ca.6.12.99  mandāstu pittaprabalāḥ
                            praduṣṭā doṣāḥ sutīvraṃ tanuraktapākam/  
 kurvānti śothaṃ jvaratarṣayuktaṃ visarpaṇaṃ jālakagardabhākhyam//  
 
 
 Ca.6.12.100  vilaṅghanaṃ
                            raktavimokṣaṇaṃ ca virūkṣaṇaṃ kāyaviśodhanaṃ ca/  
 dhātrīprayogāñ śiśirān pradehān kuryāt sadā jālakagardabhasya//  
 
 
 Ca.6.12.101  evaṃviddhāṃścāpyaparān
                            parīkṣyaśothaprakārānanilādiliṅgaiḥ/  
 śāntiṃ nayeddoṣaharairyathāsvamālepanacchedanabhedadāhaiḥ//  
 
 
 Ca.6.12.102  prāyo 'abhighātādanilaḥ
                            saraktaḥ śothaṃ sarāgaṃ prakaroti tatra/  
 vīsarpanunmārutaraktanucca kāryaṃ viṣaghnaṃ viṣaje ca karma//  
 
 Ca.6.12-103  tatra ślokaḥ--- 
 
 trividhasya doṣabhedāt sarvārdhāvayavagātrabhedācca/  
 &śvayathordvividhasya tathā liṅgāni cikitsitaṃ coktam//  
 
 ityagniveśakṛte tantre 'aprāpte dṛḍhabalasaṃpūrite cikitsāsthāne
                        śvayathucikitsitaṃ nāma dvādaśo 'adhyāyaḥ//12// 
 
 
                    trayodaśo 'adhyāyaḥ/
                     Ca.6.13.1  athāta udaracikitsitaṃ
                        vyākhyāsyāmaḥ//  
 Ca.6.13.2  iti ha smāha bhagavānātreyaḥ//  
 
 Ca.6.13.3  siddhavidyādharākīrṇe kailāse
                            nandanopame/  
 tapyamānaṃ tapastīvraṃ sākṣāddharmamiva sthitam//  
 
 
 Ca.6.13.4  āyurvedavidāṃ śreṣṭhaṃ
                            bhiṣagvidyāpravartakam/  
 punarvasuṃ jitātmānamagniveśo 'abravīdvacaḥ//  
 
 
 Ca.6.13.5
                             bhagavannudarairduḥkhairdṛśyante hyārditā narāḥ/  
 śuṣkavaktrāḥ kṛśairgātrairādhmātodarakukṣayaḥ//  
 
 
 Ca.6.13.6  pranaṣṭānnibalāhārāḥ
                            sarvaceṣṭāsvanīśvarāḥ/  
 dīnāḥ pratikriyābhāvājjahato 'asūnanāthavat//  
 
 
 Ca.6.13.7  teṣāmāyatanaṃ saṃkhyāṃ
                            prāgrūpākṛtibheṣajam/  
 yathāvacchrotumicchāmi guruṇā samyagīritam//  
 
 
 Ca.6.13.8  sarvabhūtahitāyarṣiḥ
                            śiṣyeṇaivaṃ pracoditaḥ/  
 sarvabhūtahitaṃ vākyaṃ vyāhartumupacakrame//  
 
 
 Ca.6.13.9  agnidoṣānmanuṣyāṇāṃ
                            rogasaṅghāḥ pṛthagvidhāḥ/  
 malavṛddhyā pravartante viśeṣeṇodarāṇi tu//  
 
 
 Ca.6.13.10  mande 'agnau
                            malinairbhuktairapākāddoṣasaṃcayaḥ/  
 prāṇāgnyapānān saṃdūṣya mārgānruddhvā 'adharottarān//  
 
 
 Ca.6.13.11  tvaṅmāṃsāntaramāgamya
                            kukṣimādhmāpayan bhṛśam/  
 janayatyudaraṃ tasya hetuṃ śṛṇu salakṣaṇam//  
 
 
 Ca.6.13.12
                             atyuṣṇalavaṇakṣāravidāhyamlagarāśanāt/  
 mithyāsaṃsarjanādrūkṣaviruddhāśucibhojanāt//  
 
 
 Ca.6.13.13  plīhārśograhaṇīdoṣakarśanāt
                            karmavibhramāt/  
 kliṣṭānāmapratīkārādraukṣyādvegavidhāraṇāt//  
 
 
 Ca.6.13.14  srotasāṃ dūṣaṇādāmāt
                            saṃkṣobhādatipūraṇāt/  
 arśobālaśakṛdrodhādantrasphuṭanabhedanāt//  
 
 
 Ca.6.13.15  atisaṃcitadoṣāṇāṃ pāpaṃ
                            karma ca kurvatām/  
 udarāṇyupajāyante mandāgnīnāṃ viśeṣataḥ//  
 
 
 Ca.6.13.16  kṣunnāśaḥ
                            svādvatisnigdhagurvannaṃ pacyate cirāt/  
 bhuktaṃ vidahyate sarvaṃ jīrṇājīrṇaṃ na vetti ca//  
 
 
 Ca.6.13.17  sahate
                            nātisauhityamīṣacchophaśca pādayoḥ/  
 śaśvadbalakṣayo 'alpe 'api vyāyāme śvāsamṛcchati//  
 
 
 Ca.6.13.18  vṛddhiḥ &purīṣanicayo
                            rūkṣodāvartahetukā/  
 bastisandhau rugādhmānaṃ vardhate pāṭhyate 'api ca//  
 
 
 Ca.6.13.19  ātanyate ca
                            &jaṭharamapi laghvalpabhojanāt/  
 rājījanma valīnāśa iti liṅgaṃ bhaviṣyatām//  
 
 
 Ca.6.13.20  ruddhvā svedāmbuvāhīni
                            doṣāḥ srotāṃsi saṃcitāḥ/  
 prāṇāgnyapānān saṃdūṣya janayantyudaraṃ nṛṇām//  
 
 
 Ca.6.13.21  kukṣerādhmānamāṭopaḥ śophaḥ
                            pādakarasya ca/  
 mando 'agniḥ ślakṣṇagaṇḍatvaṃ kārśyaṃ codaralakṣaṇam//  
 
 
 Ca.6.13.22  pṛthagdoṣaiḥ samastaiśca
                            plīhabaddhakṣatodakaiḥ/  
 saṃbhavantyudarāṇyaṣṭau teṣāṃ liṅgāṃ pṛthak śṛṇu//  
 
 
 Ca.6.13.23
                             rūkṣālpabhojanāyāsavegodāvartakarśanaiḥ/  
 vāyuḥ prakupitaḥ kukṣihṛdbastigudamārgagaḥ//  
 
 
 Ca.6.13.24  hatvā 'agniṃ kaphamuddhūya
                            tena ruddhagatistataḥ/  
 ācinotyudaraṃ jantostvaṅmāṃsāntaramāśritaḥ//  
 
 Ca.6.13.25  tasya
                        rūpāṇi---kukṣipāṇipādavṛṣaṇaśvayathuḥ, udaravipāṭanam, aniyatau ca
                        vṛddhihrāsau,
                        kukṣipārśvaśūlodāvartāṅgamardaparvabhedaśuṣkakāsakārśyadaurbalyārocakāvipākāḥ,
                        adhogurutvaṃ, vātavarcomūtrasaṅgaḥ, śyāvāruṇatvaṃ ca
                        nakhanayanavadanatvaṅmūtravarcasām, api codaraṃ tanvasitarājīsirāsaṃtatam,
                        āhatamādhmātadṛtiśabdavadbhavati, vāyuścordhvamadhastiryak ca
                        saśūlaśabdaścarati, etadvātodaramiti vidyāt//  
 
 Ca.6.13.26
                             kaṭvamlalavaṇātyuṣṇatīkṣṇāgnyātapasevanaiḥ/  
 vidāhyadhyaśanājīrṇaiścāśu pittaṃ samācitam//  
 
 
 Ca.6.13.27  prāpyānilakaphau ruddhvā
                            mārgamunmārgamāsthitam/  
 nihantyāmāśaye vahniṃ janayatyudaraṃ tataḥ//  
 
 Ca.6.13.28  tasya
                        rūpāṇi---dāhajvaratṛṣṇāmūrcchātīsārabhramāḥ, kaṭukāsyatvaṃ,
                        &haritaharidratvaṃ ca nakhanayanavadanatvaṅmūtravarcasām, api codaraṃ
                        nīlapītahāridraharitatāmrarājīsirāvanaddhaṃ, dahyate, dūyate, dhūpyate,
                        ūṣmāyate, svidyate, klidyate, mṛdusparśaṃ kṣiprapākaṃ ca bhavati; etat
                        pittodaramiti vidyāt//  
 
 Ca.6.13.29
                             avyāyāmadivāsvapnasvādvatisnigdhapicchilaiḥ/  
 dadhidugdhaudakānūpamāṃsaiścāpyatisevitaiḥ//  
 
 
 Ca.6.13.30  kruddhena śleṣmaṇā
                            srotaḥsvāvṛteṣvāvṛto 'anilaḥ/  
 tameva pīḍayan kuryādudaraṃ &bahirantragaḥ//  
 
 Ca.6.13.31  tasya
                        rūpāṇi---gauravārocakāvipākāṅgamardāḥ, suptiḥ, pāṇipādamuṣkoruśophaḥ,
                        utkleśanidrākāsaśvāsāḥ, śuklatvaṃ ca nakhanayanavadanatvaṅmūtravarcasām; api
                        codaraṃ śuklarājīsirāsaṃtataṃ, guru, stimitaṃ, sthiraṃ, kaṭhinaṃ ca bhavati;
                        etacchleṣmodaramiti vidyāt//  
 
 Ca.6.13.32
                             durbalāgnerapathyāmavirodhigurubhojanaiḥ/  
 strīdattaiśca rajoromaviṇmūtrāsthinakhādibhiḥ//  
 
 
 Ca.6.13.33  viṣaiśca mandairvātādyāḥ
                            kupitāḥ saṃcayaṃ trayaḥ/  
 śanaiḥ koṣṭhe prakurvanto janayantyudaraṃ nṛṇām//  
 
 Ca.6.13.34  tasya rūpāṇi---sarveṣāmeva
                        doṣāṇāṃ samastāni liṅgānyupalabhyante, varṇāśca sarve nakhādiṣu, udaramapi
                        nānāvarṇarājīsirāsaṃtataṃ bhavati; etat sannipātodaramiti vidyāt//  
 
 Ca.6.13.35
                             aśitasyātisaṃkṣobhādyānayānāticeṣṭitaiḥ/  
 ativyavāyabhārādhvavamanavyādhikarśanaiḥ//  
 
 
 Ca.6.13.36  vāmapārśvāśritaḥ plīhā
                            cyutaḥ sthānāt pravardhate/  
 śoṇitaṃ vā rasādibhyo vivṛddhaṃ taṃ vivardhayet//  
 
 Ca.6.13.37  tasya plīhā
                        kaṭhino+&aṣṭhīlevādau vardhamānaḥ kacchapasaṃsthāna upalabhyate; sa
                        copekṣitaḥ krameṇa kukṣiṃ jaṭharamagnyadhiṣṭhānaṃ ca
                        parikṣipannudaramabhinirvartayati//  
 Ca.6.13.38  tasya
                        rūpāṇi---daurbalyārocakāvipākavarcomūtragrahatamaḥpraveśapipāsāṅgamardacchardimūrcchāṅgasādakāsaśvāsamṛdujvarānāhāgnināśakārśyāsyavairasyaparvabhedakoṣṭhavātaśūlāni,
                        api codaramaruṇavarṇaṃ vivarṇaṃ vā nīlaharitahāridrarājimadbhavati; evameva
                        yakṛdapi dakṣiṇapārśvasthaṃ kuryāt, tulyahetuliṅgauṣadhatvāttasya
                        plīhajaṭhara evāvarodha iti; etat plīhodaramiti vidyāt//  
 
 Ca.6.13.39  pakṣmabālaiḥ sahānnena
                            bhuktairbaddhāyane gude/  
 udāvartaistathā 'arśobhirantrasaṃmūrcchanena vā//  
 
 
 Ca.6.13.40  apāno
                            mārgasaṃrodhāddhatvā 'agniṃ kupito 'anilaḥ/  
 varcaḥpittakaphān ruddhvā janayatyudaraṃ tataḥ//  
 
 Ca.6.13.41  tasya
                        rūpāṇi---tṛṣṇādāhajvaramukhatāluśoṣorusādakāsaśvāsadaurbalyārocakāvipākavarcomūtrasaṅgādhmānacchardikṣavathuśirohṛnnābhigudaśūlāni,
                        api codaraṃ mūṭhavātaṃ sthiramaruṇaṃ nīlarāji sirāvanaddharājikaṃ vā prāyo
                        nābhyupari gopucchavadabhinirvartata iti; etadbaddhagudodaramiti
                        vidyāt// 
 
 Ca.6.13.42
                             śarkarātṛṇakāṣṭhāsthikaṇṭakairannasaṃyutaiḥ/  
 bhidyetāntraṃ yadā bhuktairjṛmbhayā 'atyaśanena vā//  
 
 
 Ca.6.13.43  pākaṃ
                            gacchedrasastebhyaśchidrebhyaḥ prasravadbahiḥ/  
 pūrayan gudamantraṃ ca janayatyudaraṃ tataḥ//  
 
 Ca.6.13.44  tasya rūpāṇi---tadadho nābhyāḥ
                        prāyo 'abhivardhamānamudakodaraṃ bhavati, yathābalaṃ ca doṣāṇāṃ rūpāṇi
                        darśayati, api cāturaḥ salohitanīlapītapicchilakuṇapagandhyāmavarca
                        upaveśate, hikkāśvāsakāsatṛṣṇāpramehārocakāvipākadaurbalyaparītaśca bhavati;
                        etacchidrodaramiti vidyāt//  
 
 Ca.6.13.45  snehapītasya mandāgneḥ
                            kṣīṇasyātikṛśasya vā/  
 atyambupānānnaṣṭe 'agnau mārutaḥ klomni saṃsthitaḥ//  
 
 
 Ca.6.13.46  srotaḥsu ruddhamārgeṣu
                            kaphaścodakamūrcchitaḥ/  
 vardhayetāṃ tadevāmbu svasthānādudarāya tau//  
 
 Ca.6.13.47  tasya
                        rūpāṇi---anannakāṅkṣāpipāsāgudasrāvaśūlaśvāsakāsadaurbalyāni, api codaraṃ
                        nānāvarṇarājisirāsaṃtatamudakapūrṇadṛtikṣobhasaṃsparśaṃ bhavati,
                        etadudakodaramiti vidyāt//  
 Ca.6.13.48  tatra
                        acirotpannamanupadravamanudakamaprāptamudaraṃ tvaramāṇaścikitset;
                        upekṣitānāṃ hyeṣāṃ doṣāḥ svasthānādapavṛttā paripākāddravībhūtāḥ sandhīn
                        srotāṃsi copakledayanti, svedaśca bāhyeṣu srotaḥsu
                        pratihatagatistaryagavatiṣṭhamānastadevodakamāpyāyayati; tatra piccotpattau
                        maṇḍalamudaraṃ guru stimitamākoṭhitamaśabdaṃ
                        mṛdusparśamapagatarājīkamākrāntaṃ nābhyāmevopasarpati/  
 tato 'anantaramudakaprādurbhāvaḥ/  
 tasya rūpāṇi---kukṣeratimātravṛddhiḥ, sirāntardhanagamanam,
                        udakapūrṇadṛtisaṃkṣobhasaṃsparśatvaṃ ca//  
 Ca.6.13.49  tadā++āturamupadravāḥ
                        spṛśanti---chardyatīsāratamakatṛṣṇāśvāsakāsahikkādaurbalyapārśvaśūlarucisvaramedamūtrasaṅgādayaḥ;
                        tathāvidhamacikitsyaṃ vidyāditi//  
 Ca.6.13.50  bhavanti cātra--- 
 
 vātātpittātkaphāt plīhnaḥ sannipātāttathodakāt/  
 paraṃ paraṃ kṛcchrataramudaraṃ bhiṣagādiśet//  
 
 
 Ca.6.13.51  pakṣādbaddhagudaṃ tūrdhvaṃ
                            sarvaṃ jātodakaṃ tathā/  
 prāyo bhavatyabhāvāya cchidrāntraṃ codaraṃ nṛṇām//  
 
 
 Ca.6.13.52  śūnākṣaṃ
                            kuṭilopasthamupaklinnatanutvacam/  
 balaśoṇitamāṃsāgniparikṣīṇaṃ ca varjayet//  
 
 
 Ca.6.13.53  śvayathuḥ sarvamarmotthaḥ
                            śvāso hikkā 'aruciḥ satṛṭ/  
 mūrcchā cchardiratīsāro nihantyudariṇaṃ naram//  
 
 
 Ca.6.13.54  janmanaivodaraṃ sarvaṃ
                            prāyaḥ kṛcchratamaṃ matam/  
 balinastadajātāmbu yatnasādhyaṃ navotthitam//  
 
 
 Ca.6.13.55  &ajātaśothamaruṇaṃ
                            saśabdaṃ nātibhārikam/  
 sadā &guḍaguḍāyacca sirājālagavākṣitam//  
 
 
 Ca.6.13.56  nābhiṃ viṣṭabhya &pāyau
                            tu vegaṃ kṛtvā praṇaśyati/  
 hṛnnābhivaṅkṣaṇakaṭīgudapratyekaśūlinaḥ//  
 
 
 Ca.6.13.57  karkaśaṃ sṛjayo vātaṃ
                            nātimande ca pāvake/  
 &lolasyāvirase cāsye mūtre 'alpe saṃhate viṣi//  
 
 
 Ca.6.13.58
                             ajātodakamityetairliṅgairvijñāya tattvataḥ/  
 upākramidbhiṣagdoṣabalakālaviśeṣavit//  
 
 
 Ca.6.13.59  vātodaraṃ balamataḥ pūrvaṃ
                            snehairupācaret/  
 snigdhāya sveditāṅgāya dadyāt snehavirecanam//  
 
 
 Ca.6.13.60  hṛte doṣe parimlānaṃ
                            veṣṭayedvāsasodaram/  
 tathā 'asyānavakāśatvādvāyurnādhmāpayet punaḥ//  
 
 
 Ca.6.13.61  doṣātimātropacayāt
                            srotomārganirodhanāt/  
 saṃbhavatyudaraṃ tasmānnityameva virecayet//  
 
 
 Ca.6.13.62  śuddhaṃ saṃsṛjya ca kṣīraṃ
                            balārthaṃ pāyayettu tam/  
 prāgutkleśānnivartyaṃ ca bale labdhe kramāt payaḥ//  
 
 
 Ca.6.13.63  yūṣai rasairvā
                            mandāmlalavaṇairedhitānalam/  
 sodāvartaṃ punaḥ snigdhaṃ svinnamāsthāpayennaram//  
 
 
 Ca.6.13.64
                             sphuraṇākṣepasandhyasthipārśvapṛṣṭhatrikārtiṣu/  
 dīptāgniṃ baddhaviṅvātaṃ rūkṣamapyanuvāsayet//  
 
 
 Ca.6.13.65  tīkṣṇādhobhāgayukto 'asya
                            virūho dāśamūlikaḥ/  
 vātaghnāmlaśṛtairaṇḍatilatailānuvāsanam//  
 
 
 Ca.6.13.66  avirecyaṃ tu yaṃ
                            vidyāddurbalaṃ sthaviraṃ śiśum/  
 sukumāraṃ prakṛtyā 'alpadoṣaṃ vā 'atholbaṇānilam//  
 
 
 Ca.6.13.67  taṃ bhiṣak śamanaiḥ
                            sarpiryūṣamāṃsarasaudanaiḥ/  
 bastyabhyaṅgānuvāsaiśca kṣīraiścopācaredbudhaḥ//  
 
 
 Ca.6.13.68  pittodare tu balinaṃ
                            pūrvameva virenayet/  
 durbalaṃ tvanuvāsyādau śodhayet kṣīrabastinā//  
 
 
 Ca.6.13.69  saṃjātabalakāyāgniṃ punaḥ
                            snigdhaṃ virecayet/  
 payasā satrivṛtkalkenorubūkaśṛtena vā//  
 
 
 Ca.6.13.70  sātalātrāyamāṇābhyāṃ
                            śṛtenāragvadhena vā/  
 sakaphe vā samūtreṇa savāte tiktasarpiṣā//  
 
 
 Ca.6.13.71  punaḥ kṣīraprayogaṃ ca
                            bastikarma virecanam/  
 krameṇa dhruvamātiṣṭhan yuktaḥ pittodaraṃ jayet//  
 
 
 Ca.6.13.72  snigdhaṃ svinnaṃ viśuddhaṃ
                            tu kaphodariṇamāturam/  
 saṃsarjayet kaṭukṣārayuktairannaiḥ kaphāpahaiḥ//  
 
 
 Ca.6.13.73  gomūtrāriṣṭapānaiśca
                            cūrṇāyaskṛtibhistathā/  
 sakṣāraistailapānaiśca śamayettu kaphodaram//  
 
 
 Ca.6.13.74  sannipātodare sarvā
                            yathoktāḥ kārayet kriyāḥ/  
 sopadravaṃ tu nirvṛttaṃ pratyākhyeyaṃ vijānatā//  
 
 
 Ca.6.13.75
                             udāvartarujānāhairdāhamohatṛṣājvaraiḥ/  
 gauravārucikāṭhinyaiścānilādīn yathākramam//  
 
 
 Ca.6.13.76  liṅgaiḥ &plīhnyadhikān
                            dṛṣṭvā raktaṃ cāpi svalakṣaṇaiḥ/  
 cikitsāṃ saṃprakurvīta yathādoṣaṃ yathābalam//  
 
 
 Ca.6.13.77  snehaṃ svedaṃ virekaṃ ca
                            nirūhamanuvāsanam/  
 samīkṣya kārayedbāhau vāne vā vyadhayet sirām//  
 
 
 Ca.6.13.78  ṣaṭpalaṃ pāyayet sarpiḥ
                            pippalīrvā prayojayet/  
 saguḍāmabhayāṃ vā 'api kṣārāriṣṭagaṇāṃstathā//  
 
 
 Ca.6.13.79  eṣa kriyākramaḥ prokto
                            yogān saṃśamanāñchṛṇu/  
 pippalī nāgaraṃ dantī citrakaṃ dviguṇābhayam//  
 
 
 Ca.6.13.80  viḍaṅgāṃśayutaṃ
                            cūrṇametaduṣṇāmbunā pibet/  
 viḍaṅgaṃ citrakaṃ śuṇṭhīṃ saghṛtāṃ saindhavaṃ vacām//  
 
 
 Ca.6.13.81  dagdhvā kapāle payasā
                            gulmaplīhāpahaṃ pibet/  
 rohītakalatānāṃ tu kāṇḍakānabhayājale//  
 
 
 Ca.6.13.82  mūtre vā sunuyāttacca
                            saptarātrasthitaṃ pibet/  
 kāmalāgulmamehārśaḥplīhasarvodarakrimīn//  
 
 
 Ca.6.13.83  sa hanyājjāṅgalarasairjīrṇe
                            syāccātra bhojanam/  
 rohītakatvacaḥ kṛtvā palānāṃ pañcaviṃśatim//  
 
 
 Ca.6.13.84  koladviprasthasaṃyuktaṃ
                            kaṣāyamupakalpayet/  
 palikaiḥ pañcakolaistu taiḥ sarvaiścāpi tulyayā//  
 
 
 Ca.6.13.85  rohītakatvacā
                            piṣṭairghṛtaprasthaṃ vipācayet/  
 plīhābhivṛddhiṃ śamayatyetadāśu prayojitam//  
 
 
 Ca.6.13.86  tathā
                            gulmodaraśvāsakrimipāṇḍutvakāmalāḥ/  
 agnikarma ca kurvīta bhiṣagvātakapholbaṇe//  
 
 
 Ca.6.13.87  paittike jīvanīyāni sarpīṣi
                            kṣīrabastayaḥ/  
 raktāvasekaḥ saṃśuddhiḥ kṣīrapānaṃ ca śasyate//  
 
 
 Ca.6.13.88  yūṣairmāṃsarasaiścāpi
                            dīpanīyasamāyutaiḥ/  
 yakṛti plīhavat sarvaṃ tulyatvādbheṣajaṃ matam//  
 
 
 Ca.6.13.89  laghūnyannāni saṃsṛjya
                            dadyāt plīhodare bhiṣak/  
 svinnāya baddhodariṇe mūtratīkṣṇauṣadhānvitam//  
 
 
 Ca.6.13.90  satailalavaṇaṃ
                            dadyānnirūhaṃ sānuvāsanam/  
 parisraṃsīni cānnāni tīkṣṇaṃ caiva virecanam//  
 
 
 Ca.6.13.91  udāvartaharaṃ karma kāryaṃ
                            vātaghnameva ca/  
 chidrodaramṛte svedācchleṣmodaravadācaret//  
 
 
 Ca.6.13.92  jātaṃ jātaṃ jalaṃ
                            srāvyamevaṃ tadyāpayedbhiṣak/  
 tṛṣṇākāsajvarārtaṃ tu kṣīṇamāṃsāgnibhojanam//  
 
 
 Ca.6.13.93  varjayecchvāsinaṃ
                            tadvacchūlinaṃ durbalendriyam/  
 apāṃ doṣaharāṇyādau pradadyādudakodare//  
 
 
 Ca.6.13.94  mūtrayuktāni tīkṣṇāni
                            vividhakṣāravanti ca/  
 dīpanīyaiḥ kaphaghnaiśca tamāhārairupācaret//  
 
 
 Ca.6.13.95  dravebhyaścodakādibhyo
                            niyacchedanupūrvaśaḥ/  
 sarvamevodaraṃ prāyo doṣasaṅghātajaṃ matam//  
 
 
 Ca.6.13.96  tasmāttridoṣaśamanīṃ kriyāṃ
                            sarvatra kārayet/  
 doṣaiḥ kukṣau hi sṃpūrṇe vahnirmandatvamṛcchati//  
 
 
 Ca.6.13.97  tasmādbhojyāni bhojyāni
                            dīpanāni laghūni ca/  
 raktaśālān yavānmudgāñjāṅgalāṃśca mṛgadvijān//  
 
 
 Ca.6.13.98
                             payomūtrāsavāriṣṭānmadhusīdhuṃ tathā surām/  
 yavāgūmodanaṃ vā 'api yūṣairadyādrasairapi//  
 
 
 Ca.6.13.99  mandāmlasnehakaṭubhiḥ
                            pañcamūlopasādhitaiḥ/  
 audakānūpajaṃ māṃsaṃ śākaṃ piṣṭakṛtaṃ tilān//  
 
 
 Ca.6.13.100  vyāyāmādhvadivāsvapnaṃ
                            yānayānaṃ ca varjayet/  
 tathoṣṇalavaṇāmlāni vidāhīni gurūṇi ca//  
 
 
 Ca.6.13.101  nādyādannāni jaṭharī
                            toyapānaṃ ca varjayet/  
 nātisāndraṃ hitaṃ pāne svādu takramapelavam//  
 
 
 Ca.6.13.102
                             tryūṣaṇakṣāralavaṇairyuktaṃ tu nicayodarī/  
 vātodarī pibettakraṃ pippalīlavaṇānvitam//  
 
 
 Ca.6.13.103  &śarkarāmadhukopetaṃ
                            svādu pittodarī pibet/  
 yavānīsaindhavājājīvyoṣayuktaṃ kaphodarī//  
 
 
 Ca.6.13.104  pibenmadhuyutaṃ takraṃ
                            &kavoṣṇaṃ nātipelavam/  
 madhutailavacāśuṇṭhīśatāhvākuṣṭhasaindhavaiḥ//  
 
 
 Ca.6.13.105  yuktaṃ plīhodarī jātaṃ
                            savyoṣaṃ tūdakodarī/  
 baddhodarī tu hapuṣāyavānyajājisaindhavaiḥ//  
 
 
 Ca.6.13.106  pibecchidrodarī takraṃ
                            pippalīkṣaudrasaṃyutam/  
 gauravārocakārtānāṃ samandāgnyatisāriṇām//  
 
 
 Ca.6.13.107  takraṃ
                            vātakaphārtānāmamṛtatvāya kalpate/  
 śophānāhārtitṛṇmūrcchāpīḍite kārabhaṃ payaḥ//  
 
 
 Ca.6.13.108  śuddhānāṃ kṣāmadehānāṃ
                            gavyaṃ chāgaṃ samāhiṣam/  
 devadārupalāśārkahastipippaliśigrukaiḥ//  
 
 
 Ca.6.13.109  sāśvagandhaiḥ sagomūtraiḥ
                            pradihyādudaraṃ samaiḥ/  
 vṛścikālīṃ vacāṃ kuṣṭhaṃ pañcamūlīṃ punarnavām//  
 
 
 Ca.6.13.110  &bhūtīkaṃ nāgaraṃ
                            dhānyaṃ jale paktvā 'avasecayet/  
 palāśaṃ kattṛṇaṃ rāsnāṃ tadvat paktvā 'avasecayet//  
 
 
 Ca.6.13.111  mūtraṇyaṣṭāvudariṇāṃ seke
                            pāne ca yojayet/  
 rūkṣāṇāṃ bahuvātānāṃ tathā saṃśodhanārthinām//  
 
 
 Ca.6.13.112  dīpanīyāni sarpīṃṣi
                            jaṭharaghnāni cakṣmāhe/  
 pippalīpippalīmūlacavyacitrakanāgaraiḥ//  
 
 
 Ca.6.13.113
                             sakṣārairardhapalikairdviprasthaṃ sarpiṣaḥ pacet/  
 kalkairdvipañcamūlasya tulārdhasvarasena ca//  
 
 
 Ca.6.13.114  dadhimaṇḍāḍhakopetaṃ tat
                            sarpirjaṭharāpaham/  
 śvayathuṃ vātaviṣṭambhaṃ gulmārśāṃsi ca nāśayet//  
 
 
 Ca.6.13.115  nāgaratriphalāprasthaṃ
                            ghṛtatailāttathā++āḍhakam/  
 mastunaḥ sādhayitvaitat pibet sarvodarāpaham//  
 
 
 Ca.6.13.116  kaphamārutasaṃbhūte gulme
                            caitat praśasyate/  
 caturguṇe jale mūtre dviguṇe citrakāt pale//  
 
 
 Ca.6.13.117  kalke siddhaṃ
                            ghṛtaprasthaṃ sakṣāraṃ jaṭharī pibet/  
 yavakolakulatthānāṃ pañcamūlarasena ca//  
 
 
 Ca.6.13.118  surāsauvīrakābhyāṃ ca
                            siddhaṃ vā 'api pibedghṛtam/  
 ebhiḥ snigdhāya saṃjāte bale śānte ca mārute//  
 
 
 Ca.6.13.119  sraste doṣāśaye dadyāt
                            kalpadiṣṭaṃ virecanam/  
 paṭolamūlaṃ rajanīṃ rajanīṃ viḍaṅgaṃ triphalātvacam//  
 
 
 Ca.6.13.120  kampillakaṃ nīlinīṃ ca
                            trivṛtāṃ ceti cūrṇayet/  
 ṣaḍādyān kārṣikānantyāṃstrīṃśca dvitricaturguṇān//  
 
 
 Ca.6.13.121  kṛtvā cūrṇamato muṣṭiṃ
                            gavāṃ mūtreṇa nā pibet/  
 virikto mṛdu bhuñjīta bhojanaṃ jāṅgalai rasaiḥ//  
 
 
 Ca.6.13.122  maṇḍaṃ peyāṃ ca pītvā nā
                            savyoṣaṃ ṣaḍahaṃ payaḥ/  
 śṛtaṃ pibettataścūrṇaṃ pibedevaṃ punaḥ punaḥ//  
 
 
 Ca.6.13.123  hanti
                            sarvodarāṇyetaccūrṇaṃ jātodakānyapi/  
 kāmalāṃ pāṇḍurogaṃ ca śvayathuṃ cāpakarṣati//  
 
 
 Ca.6.13.124  paṭolādyamidaṃ
                            cūrṇamudareṣu prapūjitam/  
 gavākṣīṃ śaṅkhinīṃ dantīṃ tilvakasya tvacaṃ vacām//  
 
 
 Ca.6.13.125
                             pibeddrākṣāmbugomūtrakolakarkandhusīdhubhiḥ/  
 yavānī hapuṣā dhānyaṃ triphalā copakuñcikā//  
 
 
 Ca.6.13.126  kāravī
                            pippalīmūlamajagandhā śaṭī vacā/  
 śatāhvā jīrakaṃ vyoṣaṃ svarṇakṣīri sacitrakā//  
 
 
 Ca.6.13.127  dvau kṣārau puṣkaraṃ
                            mūlaṃ kuṣṭhaṃ lavaṇapañcakam/  
 viḍaṅgaṃ ca samāṃśāni dantyā bhāgatrayaṃ tathā//  
 
 
 Ca.6.13.128  trivṛdviśāle dviguṇe
                            sātalā syāccaturguṇā/  
 etannārāyaṇaṃ nāma cūrṇaṃ rogagaṇāpaham//  
 
 
 Ca.6.13.129  nainat prāpyātivatante
                            rogā viṣṇumivāsurāḥ/  
 takreṇodaribhiḥ peyaṃ gulmibhirbadarāmbunā//  
 
 
 Ca.6.13.130  ānaddhavāte surayā
                            vātaroge prasannayā/  
 dadhimaṇḍena viṭsaṅge dāḍimāmbubhirarśasaiḥ//  
 
 
 Ca.6.13.131  parikarte
                            savṛkṣāmlamuṣṇāmbubhirajīrṇake/  
 bhagandare pāṇḍuroge śvāse kāse galagrahe//  
 
 
 Ca.6.13.132  hṛdroge grahaṇīdoṣe
                            kuṣṭhe mande 'anale jvare/  
 daṃṣṭrāviṣe mūlaviṣe sagare kṛtrime viṣe//  
 
 
 Ca.6.13.133  yathārhaṃ snigdhakoṣṭhena
                            peyametadvirecanam/  
 iti nārāyaṇacūrṇam/  
 hapuṣāṃ kāñcanakṣīrīṃ triphalāṃ kaṭurohiṇīm//  
 
 
 Ca.6.13.134  nīlinīṃ trāyamāṇāṃ ca
                            sātalāṃ trivṛtāṃ vacām/  
 saindhavaṃ kālalavaṇaṃ pippalīṃ ceti cūrṇāyet//  
 
 
 Ca.6.13.135
                             dāḍimatriphalāmāṃsarasamūtrasukhodakaiḥ/  
 peyo 'ayaṃ sarvagulmeṣu plīhni sarvodareṣu ca//  
 
 
 Ca.6.13.136  śvitre kuṣṭhe sarujake
                            savāte viṣamāgniṣu/  
 śothārśaḥpāṇḍurogeṣu kāmalāyāṃ halīmake//  
 
 
 Ca.6.13.137  vātaṃ pittaṃ kaphaṃ cāśu
                            virekāt saṃprasādhayet/  
 iti hapuṣādyaṃ cūrṇam/  
 nīlinīṃ niculaṃ vyoṣaṃ dvau kṣārau lavaṇāni ca//  
 
 
 Ca.6.13.138  citrakaṃ ca pibeccūrṇaṃ
                            sarpiṣodaragulmanut/  
 iti nīlinyādyaṃ cūrṇam/  
 kṣīradroṇaṃ sudhākṣīraprasthārdhasahitaṃ dadhi//  
 
 
 Ca.6.13.139  jātaṃ vimathya tadyuktyā
                            trivṛtsiddhaṃ pibedghṛtam/  
 tathā siddhaṃ ghṛtaprasthaṃ payasyaṣṭaguṇe pibet//  
 
 
 Ca.6.13.140  snukkṣīrapalakalkena
                            trivṛtāṣaṭpalena ca/  
 gulmānāṃ garadoṣāṇāmudarāṇāṃ ca śāntaye//  
 iti snuhīkṣīraghṛtam/  
 Ca.6.13.141  dadhimaṇḍāḍhake siddhāt
                            snukkṣīrapalakalkitāt/  
 ghṛtaprasthāt pibenmātrāṃ tadvajjaṭharaśāntaye//  
 
 
 Ca.6.13.142  eṣāṃ cānu pibet peyāṃ
                            payo vā svādu vā rasam/  
 ghṛte jīrṇe viriktastu koṣṇaṃ nāgarakaiḥ śṛtam//  
 
 
 Ca.6.13.143  pibedambu tataḥ peyāṃ
                            yūṣaṃ kaulatthakaṃ tataḥ/  
 pibedrūkṣastryahaṃ tvevaṃ &bhūyo vā pratibhojitaḥ//  
 
 
 Ca.6.13.144  punaḥ punaḥ pibet
                            sarpirānupūrvyā tayaiva ca/  
 ghṛtānyetāni siddhāni vidadhyāt kuśalo bhiṣak//  
 
 
 Ca.6.13.145  gulmānāṃ
                            garadoṣāṇāmudarāṇāṃ ca śāntaye/  
 pilukalkopasiddhaṃ vā ghṛtamānāhabhedanam//  
 
 
 Ca.6.13.146  gulmaghnaṃ nīlinīsarpiḥ
                            snehaṃ vā miśrakaṃ pibet/  
 kramānnirhṛtadoṣāṇāṃ &jāṅgalapratibhojinām/  
 Ca.6.13.147  doṣaśeṣanivṛttyarthaṃ
                            yogān vakṣyāmyataḥ param/  
 citrakāmaradārubhyāṃ kalkaṃ kṣīreṇa nā pibet//  
 
 
 Ca.6.13.148  māsaṃ yuktastathā
                            hastipippalī viśvabheṣajam/  
 viḍaṅgaṃ citrakaṃ dantī cavyaṃ vyoṣaṃ ca taiḥ payaḥ//  
 
 
 Ca.6.13.149  kalkaiḥ kolasamaiḥ pītvā
                            pravṛddhamudaraṃ jayet/  
 pibet kaṣāyaṃ triphalādantīrohitakaiḥ śṛtam//  
 
 
 Ca.6.13.150  vyoṣakṣārayutaṃ jīrṇe
                            rasairadyāttu jāṅgalaiḥ/  
 māṃsaṃ vā bhojanaṃ bhojyaṃ sudhākṣīraghṛtānvitam//  
 
 
 Ca.6.13.151  kṣīrānupānāṃ
                            gomūtreṇābhayāṃ vā prayojayet/  
 saptāhaṃ māhiṣaṃ mūtraṃ kṣīraṃ cānannabhuk pibet//  
 
 
 Ca.6.13.152  māsamauṣṭraṃ payaśchāgaṃ
                            trīnmāsān vyoṣasaṃyutam/  
 harītakīsahasraṃ vā kṣīrāśī vā śilājatu//  
 
 
 Ca.6.13.153  śilājatuvidhānena
                            gugguluṃ vā prayojayet/  
 śṛṅgaverārdrakarasaḥ pāne kṣīrasamo hitaḥ//  
 
 
 Ca.6.13.154  tailaṃ rasena tenaiva
                            siddhaṃ daśaguṇena vā/  
 dantīdravantīphalajaṃ tailaṃ dūṣyodare hitam//  
 
 
 Ca.6.13.155  śūlānāhavibandheṣu
                            mastuyūṣarasādibhiḥ/  
 saralāmadhuśigrūṇāṃ bījebhyo mūlakasya ca//  
 
 
 Ca.6.13.156  tailānyabhyaṅgapānārthaṃ
                            śūlaghnānyanilodare/  
 staimityārucihṛllāse mande 'agnau madyapāya ca//  
 
 
 Ca.6.13.157  ariṣṭān dāpayet kṣārān
                            kaphastyānasthirodare/  
 śleṣmaṇo vilayārthaṃ tu doṣaṃ vīkṣya bhiṣagvaraḥ//  
 
 
 Ca.6.13.158  pippalīṃ &tilvakaṃ
                            hiṅgu nāgaraṃ hastipippalīm/  
 bhallātakaṃ śigruphalaṃ triphalāṃ kaṭurohiṇīm//  
 
 
 Ca.6.13.159  devadāru haridre dve
                            saralātiveṣe &vacām/  
 kuṣṭhaṃ mustaṃ tathā pañca lavaṇāni prakalpya ca//  
 
 
 Ca.6.13.160
                             dadhisarpirvasāmajjatailayuktāni dāhayet/  
 annādūrdhvamataḥ kṣārādbiḍālakapadaṃ pibet//  
 
 
 Ca.6.13.161
                             madirādadhimaṇḍoṣṇajalāriṣṭasurāsavaiḥ/  
 hṛdrogaṃ śvayathuṃ gulmaṃ plīhārśojaṭharāṇi ca//  
 
 
 Ca.6.13.162  visūcikāmudāvartaṃ
                            vatāṣṭhīlāṃ ca nāśayet/  
 kṣāraṃ cājakarīṣāṇāṃ srutaṃ mūtrairvipācayet//  
 
 
 Ca.6.13.163  kārṣikaṃ pippalīmūlaṃ
                            pañcaiva lavaṇāni ca/  
 pippalīṃ citrakaṃ śuṇṭhīṃ triphalāṃ trivṛtāṃ vacām//  
 
 
 Ca.6.13.164  dvau kṣārau sātalāṃ
                            dantīṃ svarṇakṣīrīṃ viṣāṇikām/  
 kolapramāṇāṃ vaṭikāṃ pibet sauvīrasaṃyutām//  
 
 
 Ca.6.13.165  śvayathāvavipāke ca
                            pravṛddhe ca dakodare/  
 bhāvitānāṃ gavāṃ mūtre ṣaṣṭikānāṃ tu taṇḍulaiḥ//  
 
 
 Ca.6.13.166  yavāgūṃ payasā siddhāṃ
                            prakāmaṃ bhojayennaram/  
 pibedikṣurasaṃ cānu jaṭharāṇāṃ nivṛttaye//  
 
 
 Ca.6.13.167  svaṃ svaṃ sthānaṃ
                            vrajantyevaṃ tathā pittakaphānilāḥ/  
 śaṅkhinīsnuktrivṛddantīcirabilvādipallavaiḥ//  
 
 
 Ca.6.13.168  &śākaṃ gāḍhapurīṣāya
                            prāgbhaktaṃ dāpayedbhiṣak/  
 tato 'asmai śithilībhūtavarcodoṣāya śāstravit//  
 
 
 Ca.6.13.169  dadyānmūtrayutaṃ
                            &kṣīraṃ doṣaśeṣaharaṃ śivam/  
 pārśvaśūlamupastambhaṃ hṛdgrahaṃ cāpi mārutaḥ//  
 
 
 Ca.6.13.170  janayedyasya taṃ tailaṃ
                            bilvakṣāreṇa pāyayet/  
 tathā 'agnimanthasyonākapalāśatilanālajaiḥ//  
 
 
 Ca.6.13.171  balākadalyapāmārgakṣāraiḥ
                            pratyekaśaḥ srutaiḥ/  
 tailaṃ paktvā bhiṣagdadyādudarāṇāṃ praśāntaye//  
 
 
 Ca.6.13.172  nivartate codariṇāṃ
                            hṛdgrahaścānilodbhavaḥ/  
 kaphe vātena pittena tābhyāṃ vā 'apyāvṛte 'anile//  
 
 
 Ca.6.13.173  balinaḥ svauṣadhayutaṃ
                            tailameraṇḍajaṃ hitam/  
 suvirikto naro yastu punarādhmāpito bhavet//  
 
 
 Ca.6.13.174
                             susnidhairamlalavaṇairnirūhaistamupācaret/  
 sopastambho 'api vā vāyurādhmāpayati yaṃ naram//  
 
 
 Ca.6.13.175  tīkṣṇaiḥ
                            sakṣāragomūtrairbastibhistamupācaret/  
 kriyātivṛtte jaṭhare tridoṣe cāpraśāmyati//  
 
 
 Ca.6.13.176  jñātīna sasuhṛdo dārān
                            brāhmaṇānnṛpatīn gurūn/  
 anujñāpya bhiṣak karma vidadhyāt saṃśayaṃ bruvan//  
 
 
 Ca.6.13.177  akriyāyāṃ dhruvo mṛtyuḥ
                            kriyāyāṃ saṃśayo bhavet/  
 evamākhyāya tasyedamanujñātaḥ suhṛdgaṇaiḥ//  
 
 
 Ca.6.13.178  pānabhojanasaṃyuktaṃ
                            viṣamasmai prayojayet/  
 yasmin vā kupitaḥ sarpo visṛjeddhi phale viṣam//  
 
 
 Ca.6.13.179  bhojayettadudariṇaṃ
                            pravicārya bhiṣagvaraḥ/  
 tenāsya doṣasaṅghātaḥ sthiro līno vimārgagaḥ//  
 
 
 Ca.6.13.180  viṣeṇāśupramāthitvādāśu
                            bhinnaḥ pravartate/  
 viṣeṇa hṛtadoṣaṃ taṃ śītāmbupariṣecitam//  
 
 
 Ca.6.13.181  pāyayeta bhiṣagdugdhaṃ
                            yavāgūṃ vā yathābalam/  
 trivṛnmaṇḍūkaparṇyośca śākaṃ sayavavāstukam//  
 
 
 Ca.6.13.182  bhakṣayet kālaśākaṃ vā
                            &svarasodakasādhitam/  
 niramlalavaṇasnehaṃ svinnāsvinnamanannabhuk//  
 
 
 Ca.6.13.183  māsamekaṃ tataścaiva
                            tṛṣitaḥ svarasaṃ pibet/  
 evaṃ vinirhṛte doṣe śākairmāsāt paraṃ tataḥ//  
 
 
 Ca.6.13.184  durbalāya prayuñjīta
                            prāṇabhṛt kārabhaṃ payaḥ/  
 idaṃ tu śalyahartṝṇāṃ karma syāddṛṣṭakarmaṇām//  
 
 
 Ca.6.13.185  vāmaṃ kukṣiṃ māpayitvā
                            nābhyadhaścaturaṅgulam/  
 mātrāyuktena śastreṇa pāṭayenmatimān bhiṣak//  
 
 
 Ca.6.13.186  vipāṭhyāntraṃ tataḥ
                            paścādvīkṣya baddhakṣatāntrayoḥ/  
 sarpiṣā 'abhyajya keśādīnavamṛjya vimokṣayet//  
 
 
 Ca.6.13.187  mūrcchanādyacca
                            saṃmūḍhamantraṃ tacca vimokṣayet/  
 chidrāṇyantrasya tu sthūlairdaṃśayitvā pipīlikaiḥ//  
 
 
 Ca.6.13.188  bahuśaḥ saṃgṛhītāni
                            jñātvā cchitvā pipīlikān/  
 &pratiyogaiḥ praveśyāntraṃ &preyaiḥ sīvyedvraṇaṃ tataḥ//  
 
 
 Ca.6.13.189  tathā jātodakaṃ
                            sarvamudaraṃ vyadhayedbhiṣak/  
 &vāmapārśve tvadho nābhernāḍīṃ dattvā ca gālayet//  
 
 
 Ca.6.13.190  visrāvya ca
                            vimṛdyaitadveṣṭayedvāsasodaram/  
 tathā vastivirekādyairmlānaṃ sarvaṃ ca veṣṭayet//  
 
 
 Ca.6.13.191  niḥsrute laṅghitaḥ
                            peyāmasnehalavaṇāṃ pibet/  
 ataḥ paraṃ tu ṣaṇmāsān kṣīravṛttirbhavennaraḥ//  
 
 
 Ca.6.13.192  trīn māsān payasā peyāṃ
                            pibettrīṃścāpi bhojayet/  
 &śyāmākaṃ koradūṣaṃ vā kṣīreṇālavaṇaṃ laghu//  
 
 
 Ca.6.13.193  naraḥ saṃvatsareṇaivaṃ
                            jayet prāptaṃ jalodaram/  
 prayogāṇāṃ ca sarveṣāmanu kṣīraṃ prayojayet//  
 
 
 Ca.6.13.194  doṣānubandharakṣārthaṃ
                            balasthairyārthameva ca/  
 prayogāpacitāṅgānāṃ hitaṃ hyudariṇāṃ payaḥ/  
 sarvadhātukṣayārtānāṃ devānāmamṛtaṃ yathā//  
 
 Ca.6.13.195  tatra ślokau--- 
 
 hetuṃ prāgrūpamaṣṭānāṃ liṅgaṃ vyāsasamāsataḥ/  
 upadravān garīyastvaṃ sādhyāsādhyatvameva ca//  
 
 
 Ca.6.13.196  jātājātāmbuliṅgāni
                            cikitsāṃ coktavānṛṣiḥ/  
 samāsavyāsanirdeśairudarāṇāṃ cikitsite//  
 
 ityagniveśakṛte tantre 'aprāpte dṛḍhabalapūrite cikitsāsthāne
                        udaracikitsitaṃ nāma trayodaśo 'adhyāyaḥ//13// 
 
 
                    caturdaśo 'adhyāyaḥ/
                     Ca.6.14.1  athāto 'arśaścikitsitaṃ
                        vyākhyāsyāmaḥ//  
 Ca.6.14.2  iti ha smāha bhagavānātreyaḥ//  
 
 Ca.6.14.3  āsīnaṃ munimavyagraṃ
                            kṛtajāpyaṃ kṛtakṣaṇam/  
 pṛṣṭavānarśasāṃ &yuktamagniveśaḥ punarvasum//  
 
 
 Ca.6.14.4  prakopahetuṃ saṃsthānaṃ
                            sthānaṃ liṅgaṃ cikitsitam/  
 sādhyāsādhyavibhāgaṃ ca tasmai tanmunirabravīt//  
 
 Ca.6.14.5  iha khalvagniveśa !
                        dvividhānyarśāṃsi---kānicit sahajāni, kānicijjātasyottarakālajāni/  
 tatra bījaṃ gudavalibījopataptamāyatanamarśasāṃ sahajānām/  
 tatra dvividho bījopataptau hetuḥ---mātāpitrorapacāraḥ, pūrvakṛtaṃ ca karma;
                        tathā 'anyeṣāmapi sahajānāṃ vikārāṇām/  
 tatra sahajāni saha jātāni śarīreṇa, arśāṃsītyadhimāṃsavikārāḥ//  
 Ca.6.14.6  sarveṣāṃ cārśasāṃ
                        kṣetraṃ---gudasyārdhapañcamāṅgulāvakāśe tribhāgāntarāstisro gudavalayaḥ
                        kṣetramiti; kecittu bhūyāṃsameva deśamupadiśantyarśasāṃ---śiśnamapatyapathaṃ
                        galatālumukhanāsikākarṇākṣivartmāni tvak ceti/  
 tadastyadhimāṃsadeśatayā, &gudavalijānāṃ tvarśāṃsīti saṃjñā
                        tantre 'asmin/sarveṣāṃ cārśasāmadhiṣṭhānaṃ---medo māṃsaṃ tvak ca//  
 Ca.6.14.7  tatra sahajānyarśāṃsi
                        kānicidaṇūni, kānicinmahānti, kāniciddīrghāṇi, kāniciddhrasvāni,
                        kānicidvṛttāni, kānicidviṣamavisṛtāni, kānicidantaḥkuṭilāni,
                        kānicidbahiḥkuṭilāni, kānicijjaṭilāni, kānicidantarmukhāni, yathāsvaṃ
                        doṣānubandhavarṇāni//  
 Ca.6.14.8  tairupahato janmaprabhṛti
                        bhavatyatikṛśo vivarṇaḥ kṣāmo dīnaḥ pracuravibaddhavātamūtrapurīṣaḥ
                        śarkarāśmarīmān, tathā 'aniyatavibaddhamuktapakvāmaśuṣkabhinnavarcā
                        antarā 'antarā
                        śvetapāṇḍuharitapītaraktāruṇatanusāndrapicchilakuṇapagandhyāmapurīṣopaveśī,
                        nābhibastivaṃkṣaṇoddeśe pracuraparikartikānvitaḥ,
                        sagudaśūlapravāhikāpariharṣapramehaprasaktaviṣṭambhāntrakūjodāvartahṛdayendriyopalepaḥ
                        pracuravibaddhatiktāmlodgāraḥ, sudurbalaḥ, sudurbalāgniḥ, alpaśukraḥ,
                        krodhano, duḥkhopacāraśīlaḥ,
                        kāsaśvāsatamakatṛṣṇāhṛllāsacchardyarocakāvipākapīnasakṣavathuparītaḥ,
                        taimirikaḥ, śirāḥśūlī, kṣāmabhinnasannasaktajarjarasvaraḥ, karṇarogī,
                        śūnapāṇipādavadanākṣikūṭaḥ, sajvaraḥ, sāṅgamardaḥ, sarvaparvāsthiśūlī ca,
                        antarā 'antarā pārśvakukṣibastihṛdayapṛṣṭhatrikagrahopataptaḥ,
                        pradhyānaparaḥ, paramālasaśceti; janmaprabhṛtyasya gudajairāvṛto
                        &mārgoparodhādvāyurapānaḥ pratyārohan samānavyānaprāṇodānān
                        pittaśleṣmāṇau ca prakopayati, ete sarva eva prakupitāḥ pañca vāyavaḥ
                        pittaśleṣmāṇau cārśasamabhidravanta etān vikārānupajanayanti; ityuktāni
                        sahajānyarśāṃsi//  
 Ca.6.14.9  ata ūrdhvaṃ jātasyottarakālajāni
                        vyākhyāsyāmaḥ---gurumadhuraśītābhiṣyandividāhiviruddhājīrṇapramitāśanāsātmyabhojanādgavyamātsyavārāhamāhiṣājāvikapiśitabhakṣaṇāt
                        kṛśaśuṣkapūtimāṃsapaiṣṭikaparamānnakṣīradadhimaṇḍatilaguḍavikṛtisevanānmāṣayūṣekṣurasapiṇyākapiṇḍālukaśuṣkaśākaśuktalaśunakilāṭatakrapiṇḍakabisamṛṇālaśālūkakrauñcādanakaśerukaśṛṅgāṭakatarūṭavirūḍhanavaśūkaśamīdhānyāmamūlakopayogādguruphalaśākarāgaharitakamardakavasāśiraspadaparyuṣitapūtiśītasaṃkīrṇānnābhyavahārānmandakātikrāntamadyapānādvyāpannagurusalilapānādatisnehapānādasaṃśodhanādbastikarmavibhramādavyāyāmādavyavāyāddivāsvapnāt
                        sukhaśayanāsanasthānasevanāccopahatāgnermalopacayo bhavatyatimātraṃ,
                        tathotkaṭakaviṣamakaṭhināsanasevanādudbhrāntayānoṣṭrayānādativyavāyādbastinetrāsamyakpraṇidhānādgudakṣaṇanādabhīkṣṇaṃ
                        śītāmbusaṃsparśāccelaloṣṭatṛṇādigharṣaṇāt
                        pratatātinirvāhaṇādvātamūtrapurīṣavegodīraṇāt samudīrṇavegavinigrahāt
                        strīṇāṃ cāmagarbhabhraṃśādgarbhotpīḍanādviṣamaprasūtibhiśca prakupito
                        vāyurapānastaṃ malamupacitamadhogamāsādya gudavaliṣvādhatte,
                        tatastāsvarśāṃsi prādurbhavanti//  
 Ca.6.14.10
                         sarṣapamasūramāṣamudgamakuṣṭhakayavakalāyapiṇḍiṭiṇṭikerakebukatindukakarkandhukākaṇantikābimbībadarakarīrodumbarakharjūrajāmbavagostanāṅguṣṭhakaśeruśṛṅgāṭakaśṛṅgīdakṣaśikhiśukatuṇḍajihvāpadmamukulakarṇikāsaṃsthānāni
                        sāmānyādvātapittakaphaprabalāni//  
 Ca.6.14.11  teṣāmayaṃ
                        viśeṣaḥ---śuṣkamlānakaṭhinaparuṣarūkṣaśyāvāni, tīkṣṇāgrāṇi, vakrāṇi,
                        sphuṭitamukhāni, viṣamavisṛtāni,
                        śūlākṣepatodasphuraṇacimicimāsaṃharṣaparītāni, snigdhoṣṇopaśayāni,
                        pravāhikādhmānaśiśnavṛṣaṇabastivaṅkṣaṇahṛdgrahāṅgamardahṛdayadravaprabalāni,
                        pratatavibaddhavātamūtravarcāṃsi,
                        ūrukaṭīpṛṣṭhatrikapārśvakukṣibastiśūlaśiro 'abhitāpakṣavathūdgārapratiśyāyakāsodāvartāyāmaśoṣaśothamūrcchārocakamukhavairasyataimiryakaṇḍūnāsākarṇaśaṅkhaśūlasvaropaghātakarāṇi,
                        śyāvāruṇaparuṣanakhanayanavadanatvaṅmūtrapurīṣasya vātolbaṇānyarśāṃsīti
                        vidyāt//  
 Ca.6.14.12  bhavataścātra--- 
 
 kaṣāyakaṭutiktāni rūkṣaśītalaghūni ca/  
 pramitālpāśanaṃ tīkṣṇamadyamaithunasevanam//  
 
 
 Ca.6.14.13  laṅghanaṃ deśakālau ca
                            śītau vyāyāmakarma ca/  
 śoko vātātapasparśo heturvātārśasāṃ mataḥ//  
 
 Ca.6.14.14
                         mṛduśithilasukumārāṇyasparśasahāni, raktapītanīlakṛṣṇāni,
                        svedopakledabahulāni, &visragandhitanupītaraktasrāvīṇi, rudhiravahāni,
                        dāhakaṇḍūśūlanistodapākavanti, śītopaśayāni, saṃbhinnapītaharitavarcāṃsi,
                        pītavisragandhipracuraviṇmūtrāṇi, pipāsājvaratamakasaṃmohabhojanadveṣakarāṇi
                        pītanakhanayanatvaṅmūtrapurīṣasya pittolbaṇānyarśāṃsīti vidyāt//  
 Ca.6.14.15  bhavataścātra --- 
 
  &kaṭūṣṇalavaṇakṣāravyāyāmāgnyātapaprabhāḥ/  
 deśakālāvaśiśirau krodho madyamasūyanam//  
 
 
 Ca.6.14.16  vidāhi tīkṣṇamuṣṇaṃ ca
                            sarvaṃ pānannabheṣajam/  
 pittolbaṇānāṃ vijñeyaḥ prakope heturarśasām//  
 
 Ca.6.14.17  tatra yāni pramāṇavanti,
                        upacitāni, ślakṣṇāni, &sparśasahāni, snigdhaśvetapāṇḍupicchilāni,
                        stabdhāni, gurūṇi, stimitāni, suptasuptāni, sthiraśvayathūni, kaṇḍūbahulāni,
                        bahupratatapiñjaraśvetaraktapicchāsrāvīṇi, gurupicchilaśvetamūtrapurīṣāṇi,
                        rūkṣoṣṇopaśayāni, pravāhikātimātrotthānavaṅkṣaṇānāhavanti,
                        parikartikāhṛllāsaniṣṭhīvikākāsārocakapratiśyāyagauravacchardimūtrakṛcchraśoṣaśothapāṇḍurogaśītajvarāśmarīśarkarāhṛdayendriyopalepāsyamādhuryapramehakarāṇi,
                        &dīrghakālānubandhīni, atimātramagnimārdavaklaibyakarāṇi,
                        āmavikāraprabalāni, śuklanakhanayanavadanatvaṅmūtrapurīṣasya
                        śleṣmolbaṇānyarśāṃsīti vidyāt//  
 Ca.6.14.18  bhavataścātra---  
 
 madhurasnigdhaśītāni lavaṇāmlagurūṇi ca/  
 avyāyāmo divāsvapnaḥ śayyāsanasukhe ratiḥ//  
 
 
 Ca.6.14.19  prāgvātasevā śītau ca
                            deśakālāvacintanam/  
 ślaiṣmikāṇāṃ samuddiṣṭametat kāraṇamarśasām//  
 
 
 Ca.6.14.20
                             hetulakṣaṇasaṃsargādvidyāddvandvolbaṇāni ca/  
 sarvo hetustridoṣāṇāṃ sahajairlakṣaṇaiḥ samam//  
 
 
 Ca.6.14.21  viṣṭambho 'annasya
                            daurbalyaṃ kukṣerāṭopa eva ca/  
 kārśyamudgārabāhulyaṃ sakthisādo 'alpaviṭkatā//  
 
 
 Ca.6.14.22  grahaṇīdoṣapāṇḍvarterāśaṅkā
                            codarasya ca/  
 pūrvarūpāṇi nirdiṣṭānyarśasāmabhivṛddhaye//  
 
 
 Ca.6.14.23  arśāṃsi khalu jāyante
                            nāsannipatitaistribhiḥ/  
 doṣairdoṣaviśeṣāttu viśeṣaḥ kalpyate 'arśasām//  
 
 
 Ca.6.14.24  pañcātmā mārutaḥ pittaṃ
                            kapho gudavalitrayam/  
 sarva eva prakupyanti gudajānāṃ samudbhave//  
 
 
 Ca.6.14.25  tasmādarśāṃsi duḥkhāni
                            bahuvyādhikarāṇi ca/  
 sarvadehopatāpīni prāyaḥ kṛcchratamāni ca//  
 
 
 Ca.6.14.26  haste pāde mukhe nābhyāṃ
                            gude vṛṣaṇayostathā/  
 śotho hṛtpārśvaśūlaṃ ca yasyāsādhyo 'arśaso hi saḥ//  
 
 
 Ca.6.14.27  hṛtpārśvaśūlaṃ
                            saṃmohaśchardiraṅgasya rug jvaraḥ/  
 tṛṣṇā gudasya pākaśca nihanyargudajāturam//  
 
 
 Ca.6.14.28  sahajāni tridoṣāṇi yāni
                            cābhyantarāṃ valim/  
 jāyante 'arśāṃsi saṃśritya tānyasādhyāni nirdiśet//  
 
 
 Ca.6.14.29  śeṣatvādāyuṣastāni
                            catuṣpādasamanvite/  
 yāpyante dīptakāyāgneḥ pratyākhyeyānyato 'anyathā//  
 
 
 Ca.6.14.30  dvandvajāni dvitīyāyāṃ
                            valau yānyāśritāni ca/  
 kṛcchrasādhyāni tānyāhuḥ parisaṃvatsarāṇi ca//  
 
 
 Ca.6.14.31  bāhyāyāṃ tu valau
                            jātānyekadoṣolbaṇāni ca/  
 arśāṃsi sukhasādhyāni na cirotpatitāni ca//  
 
 
 Ca.6.14.32  teṣāṃ praśamane yatnamāśu
                            kuryādvicakṣaṇaḥ/  
 tānyāśu hi gudaṃ baddhvā kuryurbaddhagudodaram//  
 
 
 Ca.6.14.33  tatrāhureke śastreṇa
                            kartanaṃ hitamarśasām/  
 dāhaṃ kṣāreṇa cāpyeke, dāhameke tathā 'agninā//  
 
 
 Ca.6.14.34  &astyetadbhūritantreṇa
                            dhīmatā dṛṣṭakarmaṇā/  
 kriyate trividhaṃ karma bhraṃśastatra sudāruṇaḥ//  
 
 
 Ca.6.14.35  puṃstvopaghātaḥ
                            śvayathurgude vegavinigrahaḥ/  
 ādhmānaṃ dāruṇaṃ śūlaṃ vyathā raktātivartanam//  
 
 
 Ca.6.14.36  punarviroho rūḍhānāṃ kledo
                            bhraṃśo gudasya ca/  
 maraṇaṃ vā bhavecchīghraṃ śastrakṣārāgnivibhramāt//  
 
 
 Ca.6.14.37  yattu karma
                            sukhopāyamalpabhraṃśamadāruṇam/  
 tadarśasāṃ pravakṣyāmi samūlānāṃ nivṛttaye//  
 
 
 Ca.6.14.38  vātaśleṣmolbaṇānyāhuḥ
                            śuṣkāṇyarśāṃsi tadvidaḥ/  
 prasrāvīṇi tathā++ārdrāṇi raktapittolbaṇāni ca//  
 
 
 Ca.6.14.39  tatra śuṣkārśasāṃ pūrvaṃ
                            pravakṣyāmi cikitsitam/  
 stabdhāni svedayet pūrvaṃ śophaśūlānvitāni ca//  
 
 
 Ca.6.14.40  citrakakṣārabilvānāṃ
                            tailenābhyajya buddhimān/  
 yavamāṣakulatthānāṃ pulākānāṃ ca poṭṭalaiḥ//  
 
 
 Ca.6.14.41
                             gokharāśvaśakṛtpiṇḍaistilakalkaistuṣaistathā/  
 vacāśatāhvāpiṇḍairvā sukhoṣṇaiḥ snehasaṃyutaiḥ//  
 
 
 Ca.6.14.42  śaktūnāṃ piṇḍikābhirvā
                            snigdhānāṃ tailasarpiṣā/  
 śuṣkamūlakapiṇḍairvā piṇḍairvā kārṣṇagandhikaiḥ//  
 
 
 Ca.6.14.43  rāsnāpiṇḍaiḥ sukhoṣṇairvā
                            sasnehairhāpuṣairapi/  
 iṣṭakasya kharāhvāyāḥ śākairgṛñjanakasya vā//  
 
 
 Ca.6.14.44  abhyajya kuṣṭhatailena
                            svedayet poṭṭalīkṛtaiḥ/  
 vṛṣārkairaṇḍabilvānāṃ patrotkkāthaiśca secayet//  
 
 
 Ca.6.14.45  mūlakatriphalārkāṇāṃ
                            veṇūnāṃ varuṇasya ca/  
 agnimanthasya śigrośca patrāṇyaśmantakasya ca//  
 
 
 Ca.6.14.46  jalenotkvāthya śūlārtaṃ
                            svabhyaktamavagāhayet/  
 kolotkvāthe 'athavā koṣṇe sauvīrakatuṣodake//  
 
 
 Ca.6.14.47  bilvakvāthe 'athavā takre
                            dadhimaṇḍāmlakāñjike/  
 gomūtre vā sukhoṣṇe taṃ svabhyaktamavagāhayet//  
 
 
 Ca.6.14.48
                             kṛṣṇasarpavarāhoṣṭrajatukāvṛṣadaṃśajām/  
 vasāmabhyañjane dadyāddhūpanaṃ cārśasāṃ hitam//  
 
 
 Ca.6.14.49  nṛkeśāḥ sarpanirmoko
                            vṛṣadaṃśasya carma ca/  
 arkamūlaṃ śamīpatramarśobhyo dhūpanaṃ hitam//  
 
 
 Ca.6.14.50  tumburūṇi viḍaṅgāni
                            devadārvakṣatā ghṛtam/  
 bṛhatī cāśvagandhā ca pippalyaḥ surasā ghṛtam//  
 
 
 Ca.6.14.51  varāhavṛṣaviṭ caiva dhūpana
                            saktavo ghṛtam/  
 kuñjarasya purīṣaṃ tu ghṛtaṃ sarjarasastathā//  
 
 
 Ca.6.14.52  haridrācūrṇasaṃyuktaṃ
                            sudhākṣīraṃ pralepanam/  
 gopittapiṣṭāḥ pippalyaḥ saharidrāḥ pralepanam//  
 
 
 Ca.6.14.53  śirīṣabījaṃ kuṣṭhaṃ ca
                            pippalyaḥ saindhavaṃ guḍaḥ/  
 arkakṣīraṃ sudhākṣīraṃ triphalā ca pralepanam//  
 
 
 Ca.6.14.54  pippalyaścitrakaḥ śyāmā
                            kiṇvaṃ madanataṇḍulāḥ/  
 pralepaḥ kukkuṭaśakṛddharidrāguḍasaṃyutaḥ//  
 
 
 Ca.6.14.55  dantī śyāmā 'amṛtāsaṅgaḥ
                            pārāvataśakṛdguḍaḥ/  
 pralepaḥ syādgajāsthīni nimbo bhallātakāni ca//  
 
 
 Ca.6.14.56  pralepaḥ syādalaṃ koṣṇaṃ
                            vāsantakavasāyutam/  
 śūlaśvayathuhṛdyuktaṃ culūkīvasayā 'athavā//  
 
 
 Ca.6.14.57  ārkaṃ &payaḥ
                            sudhākāṇḍaṃ kaṭukālābupallavāḥ/  
 karañjo bastamūtraṃ ca lepanaṃ śreṣṭhamarśasām//  
 
 
 Ca.6.14.58  abhyaṅgādyāḥ pradehāntā ya
                            ete parikīrtitāḥ/  
 stambhaśvayathukaṇḍvartiśamanāste 'arśasāṃ matāḥ//  
 
 
 Ca.6.14.59
                             pradehāntairupakrāntānyarśāṃsi prasravanti hi/  
 saṃcitaṃ duṣṭarudhiraṃ tataḥ saṃpadyate sukhī//  
 
 
 Ca.6.14.60  śītoṣṇasnigdharūkṣairhi na
                            vyādhirupaśāmyati/  
 rakte duṣṭe bhiṣak tasmādraktamevāvasecayet//  
 
 
 Ca.6.14.61  jalaukobhistathā śastraiḥ
                            sūcībhirvā punaḥ punaḥ/  
 avartamānaṃ rudhiraṃ raktārśobhyaḥ pravāhayet//  
 
 
 Ca.6.14.62  gudaśvayathuśūlārtaṃ
                            mandāgniṃ pāyayettu tam/  
 tryūṣaṇaṃ pippalīmūlaṃ pāṭhāṃ hiṅgu sacitrakam//  
 
 
 Ca.6.14.63  sauvarcalaṃ
                            puṣkarākhyamajājīṃ bilvapeṣikām/  
 biḍaṃ yavānīṃ hapuṣāṃ viḍaṅgaṃ saindhavaṃ vacām//  
 
 
 Ca.6.14.64  tintiḍīkaṃ ca maṇḍena
                            madyenoṣṇodakena vā/  
 tathā 'arśograhaṇīdoṣaśūlānāhādvimucyate//  
 
 
 Ca.6.14.65  pācanaṃ pāyayedvā
                            &tadyaduktaṃ hyātisārike/  
 saguḍāmabhayāṃ vā 'api prāśayet paurvabhaktikīm//  
 
 
 Ca.6.14.66  pāyayedvā trivṛccūrṇaṃ
                            triphalārasasaṃyutam/  
 hṛte gudāśraye doṣe &gacchantyarśāṃsi saṃkṣayam//  
 
 
 Ca.6.14.67  gomūtrādhyuṣitāṃ dadyāt
                            saguḍāṃ vā harītakīm harītakīṃ takrayutāṃ triphalāṃ vā prayojayet//  
 
 
 Ca.6.14.68  sanāgaraṃ citrakaṃ vā
                            sīdhuyuktaṃ prayojayet/  
 dāpayeccavyayuktaṃ vā sīdhuṃ sājājicitrakam//  
 
 
 Ca.6.14.69  surāṃ sahapuṣāpāṭhāṃ dadyāt
                            sauvarcalānvitām/  
 dadhitthabilvasaṃyuktaṃ yuktaṃ vā cavyacitrkaiḥ//  
 
 
 Ca.6.14.70  bhallātakayutaṃ vā 'api
                            pradadyāttakratarpaṇam/  
 bilvanāgarayuktaṃ vā yavānyā citrakeṇa ca//  
 
 
 Ca.6.14.71  citrakaṃ hapuṣāṃ hiṅguṃ
                            dadyādvā takrasaṃyutam/  
 pañcakolayutaṃ vā 'api takramasmai pradāpayet//  
 
 
 Ca.6.14.72  hapuṣāṃ kuñcikāṃ
                            dhānyamajājīṃ kāravīṃ śaṭīm/  
 pippalīṃ pippalīmūlaṃ citrakaṃ hastipippalīm//  
 
 
 Ca.6.14.73  yavānīṃ cājamodāṃ ca
                            cūrṇitaṃ takrasaṃyutam/  
 mandāmlakaṭukaṃ vidvān sthāpayeddhṛtabhājane//  
 
 
 Ca.6.14.74  vyaktāmlakaṭukaṃ jātaṃ
                            takrāriṣṭaṃ mukhapriyam/  
 prapibenmātrayā kāleṣvannasya tṛṣitastriṣu//  
 
 
 Ca.6.14.75  dīpanaṃ rocanaṃ varṇyaṃ
                            kaphavātānulomanam/  
 gudaśvayathukaṇḍvartināśanaṃ balavardhanam//  
 iti takrāriṣṭaḥ/  
 Ca.6.14.76  tvacaṃ citrakamūlasya
                            piṣṭvā kumbhaṃ pralepayet/  
 takraṃ vā dadhi vā tatra jātamarśoharaṃ pibet//  
 
 
 Ca.6.14.77  vātaśleṣmārśasāṃ takrāt
                            paraṃ nāstīha bheṣajam/  
 tat prayojyaṃ yathādoṣaṃ sasnehaṃ rūkṣameva vā//  
 
 
 Ca.6.14.78  saptāhaṃ vā daśāhaṃ vā
                            pakṣaṃ māsamathāpi vā/  
 balakālaviśeṣajño bhiṣak takraṃ prayojayet//  
 
 
 Ca.6.14.79
                             atyarthamṛdukāyāgnestakramevāvacārayet/  
 sāyaṃ vā lājaśaktūnāṃ dadyāttakrāvalehikām//  
 
 
 Ca.6.14.80  jīrṇe takre pradadyādvā
                            takrapeyāṃ sasaindhavām/  
 takrānupānaṃ sasnehaṃ takraudanamataḥ param//  
 
 
 Ca.6.14.81  yūṣairmāṃsarasairvā 'api
                            bhojayettakrasaṃyutaiḥ/  
 &yūṣai rasena vā 'apyūrdhvaṃ takrasiddhena bhojayet//  
 
 
 Ca.6.14.82  kālakramajñaḥ sahasā na ca
                            takraṃ nivartayet/  
 takraprayogo māsāntaḥ krameṇoparamo hitaḥ//  
 
 
 Ca.6.14.83  apakarṣo yathotkarṣo na
                            tvannādapakṛṣyate/  
 śaktyāgamanarakṣārthaṃ dārḍhyārthamanalasya ca//  
 
 
 Ca.6.14.84  balopacayavarṇārthameṣa
                            nirdiśyate kramaḥ/  
 rūkṣamardhoddhṛtasnehaṃ yataścānuddhṛtaṃ ghṛtam//  
 
 
 Ca.6.14.85  takraṃ
                            doṣāgnibalavittrividhaṃ tat prayojayet/  
 hatāni na virohanti takreṇa gudajāni tu//  
 
 
 Ca.6.14.86  bhūmāvapi niṣiktaṃ
                            taddahettakraṃ tṛṇolupam/  
 kiṃ punardīptakāyāgneḥ śuṣkāṇyarśāṃsi dehinaḥ//  
 
 
 Ca.6.14.87  srotaḥsu takraśuddheṣu
                            rasaḥ samyagupaiti yaḥ/  
 tena puṣṭirbalaṃ varṇaḥ praharṣaścopajāyate//  
 
 
 Ca.6.14.88  vātaśleṣmavikārāṇāṃ śataṃ
                            cāpi nivartate/  
 nāsti takrāt paraṃ kiṃcidauṣadhaṃ kaphavātaje//  
 
 
 Ca.6.14.89  pippalīṃ pippalīmūlaṃ
                            citrakaṃ hastipippalīm/  
 śṛṅgaveramajājīṃ ca kāravīṃ dhānyatumburu//  
 
 
 Ca.6.14.90  bilvaṃ karkaṭakaṃ pāṭhāṃ
                            piṣṭvā peyāṃ vipācayet/  
 phalāmlāṃ yamakairbhṛṣṭāṃ tāṃ dadyādgudajāpahām//  
 
 
 Ca.6.14.91  etaiścaiva khaḍān
                            kuryādetaiśca vipacejjalam/  
 etaiścaiva ghṛtaṃ sādhyamarśasāṃ vinivṛttaye//  
 
 
 Ca.6.14.92  śaṭīpalāśasiddhāṃ vā
                            pipplyā nāgareṇa vā/  
 dadyādyavāgūṃ takrāmlāṃ maricairavacūrṇitām//  
 
 
 Ca.6.14.93  śuṣkamūlakayūṣaṃ vā yūṣaṃ
                            kaulatthameva vā/  
 dadhitthabilvayūṣaṃ vā sakulatthamakuṣṭhakam//  
 
 
 Ca.6.14.94  chāgalaṃ vā &rasaṃ
                            dadyādyūṣairebhirvimiśritam/  
 lāvādīnāṃ phalāmlaṃ vā satakraṃ grāhibhiryutam//  
 
 
 Ca.6.14.95  raktaśālirmahāśāliḥ kalamo
                            lāṅgalaḥ sitaḥ/  
 śāradaḥ ṣaṣṭikaścaiva syādannavidhirarśasām//  
 
 
 Ca.6.14.96  ityukto
                            bhinnaśakṛtāmarśasāṃ ca kriyākramaḥ/  
 ye 'atyarhtaṃ gāḍhaśakṛtasteṣāṃ vakṣyāmi bheṣajam//  
 
 
 Ca.6.14.97  sasnehaiḥ śaktubhiryuktāṃ
                            prasannāṃ lavaṇīkṛtām/  
 dadyānmatsyaṇḍikāṃ pūrvaṃ bhakṣayitvā sanāgarām//  
 
 
 Ca.6.14.98  guḍaṃ sanāgaraṃ pāṭhāṃ
                            phalāmlaṃ pāyayecca tam/  
 guḍaṃ ghṛtayavakṣārayuktaṃ vā 'api prayojayet//  
 
 
 Ca.6.14.99  yavānīṃ nāgaraṃ pāṭhāṃ
                            dāḍimasya rasaṃ guḍam/  
 satakralavaṇaṃ dadyādvātavarco 'anulomanam//  
 
 
 Ca.6.14.100  duḥsparśakena bilvena
                            yavānyā nāgareṇa vā/  
 ekaikenāpi saṃyuktā pāṭhā hantyarśasāṃ rujam//  
 
 
 Ca.6.14.101  &prāgbhaktaṃ yamake
                            bhṛṣṭān saktubhiścāvacūrṇitān/  
 karañjapallavān dadyādvātavarco 'anulomanān//  
 
 
 Ca.6.14.102  madirāṃ vā salavaṇāṃ
                            sīdhuṃ sauvīrakaṃ tathā/  
 &guḍanāgarasaṃyuktaṃ pibedvā paurvabhaktikam//  
 
 
 Ca.6.14.103
                             pippalīnāgarakṣārakāravīdhānyajīrakaiḥ/  
 phāṇitena ca saṃyojya phalāmlaṃ dāpayedghṛtam//  
 
 
 Ca.6.14.104  pippalī pippalīmūlaṃ
                            citrako hastipippalī/  
 śṛṅgaverayavakṣārau taiḥ siddhaṃ vā pibedghṛtam//  
 
 
 Ca.6.14.105  cavyacitrakasiddhaṃ vā
                            guḍakṣārasamanvitam/  
 pippalīmūlasiddhaṃ vā &saguḍakṣāranāgaram//  
 
 
 Ca.6.14.106
                             pippalīpippalīmūladadhi-&dāḍimadhānyakaiḥ/  
 siddhaṃ sarpirvidhātavyaṃ vātavarcovibandhanut//  
 
 
 Ca.6.14.107  cavyaṃ trikaṭukaṃ pāṭhāṃ
                            kṣāraṃ kustumburūṇi ca/  
 yavānīṃ pippalīmūlamubhe ca viḍasaindhave//  
 
 
 Ca.6.14.108  citrakaṃ bilvamabhayāṃ
                            piṣṭvā sarpirvipācayet/  
 śakṛdvātānulomyārthaṃ jāte dadhni caturguṇe//  
 
 
 Ca.6.14.109  pravāhikāṃ gudabhraṃśaṃ
                            mūtrakṛcchraṃ parisravam/  
 gudavaṅkṣaṇaśūlaṃ ca ghṛtametadvyapohati//  
 
 
 Ca.6.14.110  nāgaraṃ pipplīmūlaṃ
                            citrako hastipippalī/  
 śvadaṃṣṭrā pippalī dhānyaṃ bilvaṃ pāṭhā yavānikā//  
 
 
 Ca.6.14.111  cāṅgerīsvarase sarpiḥ
                            kalkairetairvipācayet/  
 caturguṇena dadhnā ca tadghṛtaṃ kaphavātanut//  
 
 
 Ca.6.14.112  arśāṃsi grahaṇīdoṣaṃ
                            mūtrakṛcchraṃ pravāhikām/  
 gudabhraṃśārtimānāhaṃ ghṛtametadvyapohati//  
 
 
 Ca.6.14.113  pippalīṃ nāgaraṃ pāṭhāṃ
                            śvadaṃṣṭrāṃ ca pṛthak pṛthak/  
 bhāgāṃstripalikān kṛtvā kaṣāyamupakalpayet//  
 
 
 Ca.6.14.114  gaṇḍīraṃ pippalīmūlaṃ
                            vyoṣaṃ cavyaṃ ca citrakam/  
 piṣṭvā kaṣāye vinayet &pūte dvipalikaṃ bhiṣak//  
 
 
 Ca.6.14.115  palāni
                            sarpiṣastasmiṃścatvāriṃśat pradāpayet/  
 cāṅgerīsvarasaṃ tulyaṃ sarpiṣā dadhi ṣaḍguṇaṃ//  
 
 
 Ca.6.14.116  mṛdvagninā tataḥ sādhyaṃ
                            siddhaṃ sarpirnidhāpayet/  
 tadāhāre vidhātavyaṃ pāne prāyogike vidhau//  
 
 
 Ca.6.14.117  grahaṇyarśovikāraghnaṃ
                            gulmahṛdroganāśanam/  
 śothaplīhodarānāhamūtrakṛcchrajvarāpaham//  
 
 
 Ca.6.14.118  kāsahikkāruciśvāsasūdanaṃ
                            pārśvaśūlanut/  
 balapuṣṭikaraṃ varṇyamagnisaṃdīpanaṃ param//  
 
 
 Ca.6.14.119  saguḍāṃ pippalīyuktāṃ
                            ghṛtabhṛṣṭāṃ harītakīm/  
 trivṛddantīyutāṃ vā 'api bhakṣayedānulomikīm//  
 
 
 Ca.6.14.120
                             viḍvātakaphapittānām-&ānulomye 'atha nirvṛte/  
 gude 'arśāṃsi praśāmyanti pāvakaścābhivardhate//  
 
 
 Ca.6.14.121  barhitittirilāvānāṃ
                            rasānamlān susaṃskṛtān/  
 dakṣāṇāṃ vartakānāṃ ca dadyādviḍvātasaṃgrahe//  
 
 
 Ca.6.14.122  trivṛddantīpalāśānāṃ
                            cāṅgeryāścitrakasya ca/  
 yamake bharjitaṃ dadyācchākaṃ dadhisamanvitam//  
 
 
 Ca.6.14.123  upodikāṃ taṇḍulīyaṃ vīrāṃ
                            vāstukapallavān/  
 suvarcalāṃ saloṇīkāṃ yavaśākamavalgujam//  
 
 
 Ca.6.14.124  kākamācīṃ ruhāpatraṃ
                            mahāpatraṃ tathā 'amlikām/  
 jīvantīṃ śaṭiśākaṃ ca śākaṃ gṛñjanakasya ca//  
 
 
 Ca.6.14.125  dadhidāḍimasiddhāni
                            yamake bharjitāni ca/  
 dhānyanāgarayuktāni śākānyetāni dāpayet//  
 
 
 Ca.6.14.126
                             godhālopākamārjāraśvāviduṣṭragavāmapi/  
 kūrmaśallakayoścaiva sādhayecchākavadrasān//  
 
 
 Ca.6.14.127  raktaśālyodanaṃ
                            dadyādrasaistairvātaśāntaye/  
 jñātvā vātolbaṇaṃ rūkṣaṃ mandāgniṃ gudajāturam//  
 
 
 Ca.6.14.128  madirāṃ śārkaraṃ jātaṃ
                            sīdhuṃ takraṃ tuṣodakam/  
 ariṣṭaṃ dadhimaṇḍaṃ vā śṛtaṃ vā śiśiraṃ jalam//  
 
 
 Ca.6.14.129  kaṇṭakāryā śṛtaṃ vā 'api
                            śṛtaṃ nāgaradhānyakaiḥ/  
 anupānaṃ bhiṣagdadyādvātavarco 'anulomanam//  
 
 
 Ca.6.14.130  udāvartaparītā ye ye
                            cātyarthaṃ virūkṣitāḥ/  
 vilomavātāḥ śūlārtāsteṣviṣṭamanuvāsanam//  
 
 
 Ca.6.14.131  pippalīṃ madanaṃ bilvaṃ
                            śatāhvāṃ madhukaṃ vacām/  
 kuṣṭhaṃ śaṭīṃ puṣkarākhyaṃ citrakaṃ devadāru ca//  
 
 
 Ca.6.14.132  piṣṭvā tailaṃ vipaktavyaṃ
                            &payasā dviguṇena ca/  
 arśasāṃ mūḍhavātānāṃ tacchreṣṭhamanuvāsanam//  
 
 
 Ca.6.14.133  gudaniḥsaraṇaṃ śūlaṃ
                            mūtrakṛcchraṃ pravāhikām/  
 kaṭyūrupṛṣṭhadaurbalyamānāhaṃ vaṅkṣaṇāśrayam//  
 
 
 Ca.6.14.134  picchāsrāvaṃ gude śophaṃ
                            vātavarcovinigraham/  
 utthānaṃ bahuśo yacca jayettaccānuvāsanāt//  
 
 
 Ca.6.14.135  ānuvāsanikaiḥ piṣṭaiḥ
                            sukhoṣṇaiḥ snehasaṃyutaiḥ/  
 &dārvantaiḥ stabdhaśūlāni gudajāni pralepayet//  
 
 
 Ca.6.14.136  digdhāstaiḥ
                            prasravantyāśu śleṣmapicchāṃ saśoṇitām/  
 kaṇḍūḥ stambhaḥ saruk śophaḥ srutānāṃ vinivartate//  
 
 
 Ca.6.14.137  nirūhaṃ vā prayuñjīta
                            sakṣīraṃ dāśamūlikam/  
 samūtrasnehalavaṇaṃ kalkairyuktaṃ phalādibhiḥ//  
 
 
 Ca.6.14.138  harītakīnāṃ prasthārdhaṃ
                            prasthamāmalakasya ca/  
 syāt kapitthāddaśapalaṃ tato 'ardhā cendravāruṇī//  
 
 
 Ca.6.14.139  viḍaṅgaṃ pippalī lodhraṃ
                            maricaṃ sailavālukam/  
 dvipalāṃśaṃ jalasyaitaccaturdroṇe vipācayet//  
 
 
 Ca.6.14.140  droṇaśeṣe rase tasmin
                            pūte śīte samāvapet/  
 guḍasya dviśataṃ tiṣṭhettat pakṣaṃ ghṛtabhājane//  
 
 
 Ca.6.14.141  pakṣādūrdhvaṃ bhavet peyā
                            tato mātrā yathābalam/  
 asyābhyāsādariṣṭasya gudajā yānti saṃkṣayam//  
 
 
 Ca.6.14.142
                             grahaṇīpāṇḍuhṛdrogaplīhagulmodarāpahaḥ/  
 kuṣṭhaśophāruciharo balavarṇāgnivardhanaḥ//  
 
 
 Ca.6.14.143  siddho 'ayamabhayāriṣṭaḥ
                            kāmalāśvitranāśanaḥ/  
 kṛmigranthyarbudavyaṅgarājayakṣmajvarāntakṛt//  
 ityabhayāriṣṭaḥ/  
 Ca.6.14.144
                             dantīcitrakamūlānāmubhayoḥ pañcamūlayoḥ/  
 bhāgān palāṃśānāpothya jaladroṇe vipācayet//  
 
 
 Ca.6.14.145  tripalaṃ triphalāyāśca
                            dalānāṃ tatra dāpayet/  
 rase caturthaśeṣe tu pūte śīte samāvapet//  
 
 
 Ca.6.14.146  tulāṃ guḍasya
                            tattiṣṭhenmāsārdhaṃ ghṛtabhājane/  
 tanmātrayā pibannityamarśobhyo vipramucyate//  
 
 
 Ca.6.14.147  grahaṇīpāṇḍurogaghnaṃ
                            vātavarco 'anulomanam/  
 dīpanaṃ cārucighnaṃ ca dantyariṣṭamimaṃ viduḥ//  
 iti dantyariṣṭaḥ/  
 Ca.6.14.148  harītakīphalaprasthaṃ
                            prasthamāmalakasya ca/  
 viśālāyā dadhitthasya pāṭhācitrakamūlayoḥ//  
 
 
 Ca.6.14.149  dve dve pale samāpothya
                            dvidroṇe sādhayedapām/  
 pādāvaśeṣe pūte ca rase tasmin pradāpayet//  
 
 
 Ca.6.14.150  guḍasyaikāṃ tulāṃ
                            vaidyastat sthāpyaṃ ghṛtabhājane/  
 pakṣasthitaṃ pibedenaṃ grahaṇyarśovikāravān//  
 
 
 Ca.6.14.151  hṛtpāṇḍurogaṃ plīhānaṃ
                            kāmalāṃ viṣamajvaram/  
 varcomūtrānilakṛtān vibandhānagnimārdavam//  
 
 
 Ca.6.14.152  kāsaṃ gulmamudāvartaṃ
                            phalāriṣṭo vyapohati/  
 agnisaṃdīpano hyeṣa kṛṣṇātreyeṇa bhāṣitaḥ//  
 iti phalāriṣṭaḥ/  
 Ca.6.14.153  durālabhāyāḥ prasthaḥ
                            syāccitrakasya vṛṣasya ca/  
 pathyāmalakayoścaiva pāṭhāyā nāgarasya ca//  
 
 
 Ca.6.14.154  dantyāśca dvipalān
                            bhāgāñjaladroṇe vipācayet/  
 pādāvaśeṣe &pūte ca suśīte śarkarāśatam//  
 
 
 Ca.6.14.155  prakṣipya sthāpayet
                            kumbhe māsārdhaṃ ghṛtabhāvite/  
 pralipte pippalīcavyapriyaṅgukṣaudrasarpiṣā//  
 
 
 Ca.6.14.156  tasya mātrāṃ pibet kāle
                            śārkarasya yathābalam/  
 arśāṃsi grahaṇīdoṣamudāvartamarocakam//  
 
 
 Ca.6.14.157
                             śakṛnmūtrāvilodgāravibandhānagnimārdavam/  
 hṛdrogaṃ pāṇḍurogaṃ ca sarvametena sādhayet//  
 iti &dvitīyaphalāriṣṭaḥ/  
 Ca.6.14.158  navasyāmalakasyaikāṃ
                            kuryājjarjaritāṃ tulām/  
 kuḍavāṃśāśca pippalyo viḍaṅgaṃ maricaṃ tathā//  
 
 
 Ca.6.14.159  &pāṭhāṃ ca
                            pippalīmūlaṃ kramukaṃ cavyacitrakau/  
 mañjiṣṭhailvālukaṃ lodhraṃ palikānupakalpayet//  
 
 
 Ca.6.14.160  kuṣṭhaṃ dāruharidrāṃ ca
                            surāhvaṃ sārivādvayam/  
 indrāhvaṃ bhadramustaṃ ca kuryādardhapalonmitam//  
 
 
 Ca.6.14.161  catvāri nāgapuṣpasya
                            palānyabhinavasya ca/  
 droṇābhyāmambhaso dvābhyāṃ sādhayitvā 'avatārayet//  
 
 
 Ca.6.14.162  pādāvaśeṣe pūte ca śīte
                            tasmin pradāpayet/  
 mṛdvīkādvyāḍhakarasaṃ śītaṃ niryūhasaṃmitam//  
 
 
 Ca.6.14.163  śarkarāyāśca bhinnāyā
                            dadyāddviguṇitāṃ tulām/  
 kusumasya rasasyaikamardhaprasthaṃ navasya ca//  
 
 
 Ca.6.14.164
                             tvagelāplavapatrāmbusevyakramukakeśarān/  
 cūrṇayitvā tu matimān kārṣikānatra dāpayet//  
 
 
 Ca.6.14.165  tat sarvaṃ sthāpayet
                            pakṣaṃ sucaukṣe ghṛtabhājane/  
 pralipte sarpiṣā kiṃciccharkarāgurudhūpite//  
 
 
 Ca.6.14.166  pakṣādūrdhvamariṣṭo 'ayaṃ
                            kanako nāma viśrutaḥ/  
 peyaḥ svāduraso hṛdyaḥ prayogādbhaktarocanaḥ//  
 
 
 Ca.6.14.167  arśāṃsi
                            grahaṇīdoṣamānāhamudaraṃ jvaram/  
 hṛdrogaṃ pāṇḍutāṃ śothaṃ gulmaṃ varcovinigraham//  
 
 
 Ca.6.14.168  kāsaṃ śleṣmāmayāṃścogrān
                            sarvānevāpakarṣati/  
 valīpalitakhālityaṃ doṣajaṃ ca vyapohati//  
 iti kanakāriṣṭaḥ/  
 Ca.6.14.169  patrabhaṅgodakaiḥ śaucaṃ
                            kuryāduṣṇena vā 'ambhasā/  
 iti śuṣkārśasāṃ siddhamuktametaccikitsitam//  
 
 
 Ca.6.14.170  &cikitsitamidaṃ
                            siddhaṃ srāviṇāṃ śṛṇvataḥ param/  
 tatrānubandho dvividhaḥ śleṣmaṇo mārutasya ca//  
 
 
 Ca.6.14.171  viṭ śyāvaṃ kaṭhinaṃ
                            rūkṣaṃ cādho vāyurna vartate/  
 tanu cāruṇavarṇaṃ ca phenilaṃ cāsṛgarśasām//  
 
 
 Ca.6.14.172  kaṭyūrugudaśūlaṃ ca
                            daurbalyaṃ yadi cādhikam/  
 tatrānubandho vātasya heturyadi ca rūkṣaṇam//  
 
 
 Ca.6.14.173  śithilaṃ śvetapītaṃ ca
                            viṭ snigdhaṃ guru śītalam/  
 yadyarśasāṃ ghanaṃ cāsṛk tantumat pāṇḍu picchilam//  
 
 
 Ca.6.14.174  gudaṃ sapicchaṃ stimitaṃ
                            guru snigdhaṃ ca kāraṇam/  
 śleṣmānubandho vijñeyastatra raktārśasāṃ budhaiḥ//  
 
 
 Ca.6.14.175  snigdhaśītaṃ hitaṃ vāte
                            rūkṣaśītaṃ kaphānuge/  
 cikitsitamidaṃ tasmāt saṃpradhārya prayojayet//  
 
 
 Ca.6.14.176  pittaśleṣmādhikaṃ matvā
                            śodhanenopapādayet/  
 sravaṇaṃ cāpyupekṣeta laṅghanairvā samācaret//  
 
 
 Ca.6.14.177  pravṛttamādāvarśobhyo yo
                            nigṛhṇātyabuddhimān/  
 śoṇitaṃ doṣamanilaṃ tadrogāñjanayedbahūn//  
 
 
 Ca.6.14.178  raktapittaṃ jvaraṃ
                            tṛṣṇāmagnisādamarocakam/  
 kāmalāṃ śvayathuṃ śūlaṃ gudavaṅkṣaṇasaṃśrayam//  
 
 
 Ca.6.14.179  kaṇḍvaruḥkoṭhapiḍakāḥ
                            kuṣṭhaṃ pāṇḍvāhvayaṃ gadam/  
 vātamūtrapurīṣāṇāṃ vibandhaṃ śiraso rujam//  
 
 
 Ca.6.14.180  staimityaṃ gurugātratvaṃ
                            tathā 'anyān raktajān gadān/  
 tasmāt srute duṣṭarakte raktasaṃgrahaṇaṃ hitam//  
 
 
 Ca.6.14.181  hetulakṣaṇakālajño
                            balaśoṇitavarṇavit/  
 kālaṃ tāvadupekṣeta yāvannātyayamāpnuyāt//  
 
 
 Ca.6.14.182  agnisaṃdīpanārthaṃ ca
                            raktasaṃgrahaṇāya ca/  
 doṣāṇāṃ pācanārhtaṃ ca paraṃ tiktairupācaret//  
 
 
 Ca.6.14.183  yattu prakṣīṇadoṣasya
                            raktaṃ vātolbaṇasya ca/  
 vartate snehasādhyaṃ tat pānābhyaṅgānuvāsanaiḥ//  
 
 
 Ca.6.14.184  yattu pittolbaṇaṃ raktaṃ
                            gharmakāle pravartate/  
 stambhanīyaṃ tadekāntānna cedvātakaphānugam//  
 
 
 Ca.6.14.185  kuṭajatvaṅniryūhaḥ
                            sanāgaraḥ snigdharaktasaṃgrahaṇaḥ/  
 tvagdāḍimasya tadvat sanāgaraścandanarasaśca//  
 
 
 Ca.6.14.186
                             candanakirātatiktakadhanvayavāsāḥ sanāgarāḥ kvathitāḥ/  
 raktārśasāṃ praśamanā dārvītvaguśīranimbāśca//  
 
 
 Ca.6.14.187  sātiviṣā kuṭajatvak
                            phalaṃ ca sarasāñjanaṃ madhuyutāni/  
 raktāpahāni dadyāt pipāsave taṇḍulajalena//  
 
 
 Ca.6.14.188  kuṭajatvaco vipācyaṃ
                            palaśatamārdraṃ mahendrasalilena/  
 yāvatsyādgatarasaṃ taddravyaṃ pūto rasastato grāhyaḥ//  
 
 
 Ca.6.14.189  mocarasaḥ sasamaṅgaḥ
                            phalinī ca &samāṃśikaistribhistaiśca/  
 vatsakabījaṃ tulyaṃ cūrṇitamatra pradātavyam//  
 
 
 Ca.6.14.190  pūtotkvathitaḥ sāndraḥ sa
                            raso darvīpralepano grāhyaḥ/  
 mātrākālopahitā rasakriyaiṣā jayatyasṛksrāvam//  
 
 
 Ca.6.14.191  chagalīpayasā pītā
                            peyāmaṇḍena vā yathāgnibalam/  
 jīrṇauṣadhaśca śālīn payasā chāgena bhuñjīta//  
 
 
 Ca.6.14.192  raktārśāṃsyatisāraṃ
                            raktaṃ sāsṛgrujo nihantyāśu/  
 balavacca raktapittaṃ rasakriyaiṣā &jayatyubhayabhāgam//  
 iti kuṭajādirasakriyā/  
 Ca.6.14.193  nīlotpalaṃ samaṅgā
                            mocarasaścandanaṃ tilā lodhram/  
 pītvā cchagalīpayasā bhojyaṃ payasaiva śālyannam//  
 
 
 Ca.6.14.194  chāgalipayaḥ prayuktaṃ
                            nihanti raktaṃ savāstukarasaṃ ca/  
 dhanvavihaṅgamṛgāṇāṃ raso niramlaḥ kadamlo vā//  
 
 
 Ca.6.14.195  pāṭhā vatsakabījaṃ
                            rasāñjanaṃ nāgaraṃ yavānyaśca/  
 bilvamiti cārśasaiścūrṇitāni peyāni śūleṣu//  
 
 
 Ca.6.14.196  dārvī kirātatiktaṃ mustaṃ
                            duḥsparśakaśca rudhiraghnam/  
 rakte 'ativartamāne śūle ca ghṛtaṃ vidhātavyam//  
 
 
 Ca.6.14.197
                             kuṭajaphalavalkakeśaranīlotpalalodhradhātakīkalkaiḥ/  
 siddhaṃ ghṛtaṃ vidheyaṃ śūle raktārśasāṃ bhiṣajā//  
 
 
 Ca.6.14.198  sarpiḥ sadāḍimarasaṃ
                            sayāvaśūkaṃ śṛtaṃ jayatyāśu/  
 raktaṃ saśūlamathavā nidigdhikādugdhikāsiddham//  
 
 
 Ca.6.14.199  lājāpeyā pītā sacukrikā
                            keśarotpalaiḥ siddhā/  
 hantyāśvasrasrāvaṃ tathā balāpṛśniparṇībhyām//  
 
 
 Ca.6.14.200  hrīverabilvanāgaraniryūhe
                            sādhitāṃ sanavanītām/  
 vṛkṣāmladāḍimāmlāmamlīkāmlāṃ sakolāmlām//  
 
 
 Ca.6.14.201  gṛñjanakasurāsiddhāṃ
                            dadyādyamakena bharjitāṃ peyām/  
 raktātisāraśūlapravāhikāśothanigrahaṇīm//  
 
 
 Ca.6.14.202  kāśmaryāmalakānāṃ
                            &sakarbudārān phalāmlāṃśca/  
 gṛñjanakaśālmalīnāṃ kṣīriṇyāścukrikāyāśca//  
 
 
 Ca.6.14.203  nyagrodhaśuṅgakānāṃ
                            khaṇḍāṃstathā kovidārapuṣpāṇām/  
 dadhnaḥ sareṇa siddhān dadyādrakte pravṛtte 'ati//  
 
 
 Ca.6.14.204  siddhaṃ palāṇḍuśākaṃ
                            takreṇopodikāṃ sabadarāmlām/  
 rudhirasrave pradadyānmasūrasūpaṃ ca takrāmlam//  
 
 
 Ca.6.14.205  payasā śṛtena
                            &yūṣairmasūramudgāḍhakīmakuṣṭhānām/  
 bhojanamadyādamlaiḥ śāliśyāmākakodravajam//  
 
 
 Ca.6.14.206  śaśahariṇalāvamāṃsaiḥ
                            kapiñjalaiṇeyakaiḥ susiddhaiśca/  
 bhojanamadyādamlairmadhurairīṣat samaricairvā//  
 
 
 Ca.6.14.207
                             dakṣaśikhitittirirasairdvikakudalopākajaiśca madhurāmlaiḥ/  
 adyādrasairativaheṣvarśaḥsvanilolbaṇaśarīraḥ//  
 
 
 Ca.6.14.208
                             &rasakhaḍayūṣayavāgūsaṃyogataḥ kevalo 'athavā jayati/  
 raktamativartamānaṃ vātaṃ ca palāṇḍurupayuktaḥ//  
 
 
 Ca.6.14.209  chāgāntarādhi taruṇaṃ
                            sarudhiramupasādhitaṃ bahupalāṇḍu/  
 vyatyāsānmadhurāmlaṃ viṭśoṇitasaṃkṣaye deyam//  
 
 
 Ca.6.14.210  navanītatilābhyāsāt
                            keśaranavanītaśarkarābhyāsāt/  
 dadhisaramathitābhyāsādarśāṃsyapayānti raktāni//  
 
 
 Ca.6.14.211  navanītaghṛtaṃ chāgaṃ
                            māṃsaṃ ca saṣaṣṭikaḥ śāliḥ/  
 taruṇaśca surāmaṇḍastaruṇī ca surā nihantyasram//  
 
 
 Ca.6.14.212  prāyeṇa
                            vātabahulānyarśāṃsi bhavantyatisrute rakte/  
 duṣṭe 'api ca kaphapitte tasmādanilo 'adhiko jñeyaḥ//  
 
 
 Ca.6.14.213  dṛṣṭvā tu raktapittaṃ
                            prabalaṃ kaphāvātaliṅgamalpaṃ ca/  
 śītā kriyā prayojyā yatheritā vakṣyate &cānyā//  
 
 
 Ca.6.14.214  madhukaṃ sapañcavalkaṃ
                            badarītvagudumbaraṃ dhavapaṭolam/  
 pariṣecane vidadhyādvṛṣakakumayavāsanimbāṃśca//  
 
 
 Ca.6.14.215  rakte 'ativartamāne dāhe
                            klede 'avagāhayeccāpi/  
 madhukamṛṇālapadmakacandanakuśakāśaniṣkvāthe//  
 
 
 Ca.6.14.216
                             ikṣurasamadhukavetasaniryūhe śītale payasi vā tam/  
 avagāhayet pradigdhaṃ pūrvaṃ śiśireṇa tailena//  
 
 
 Ca.6.14.217  dattvā ghṛtaṃ
                            saśarkaramupasthadeśe gude trikadeśe ca/  
 śiśirajalasparśasukhā dhārā prastambhanī yojyā//  
 
 
 Ca.6.14.218  kadalīdalairabhinavaiḥ
                            puṣkarapatraiśca śītajalasiktaiḥ/  
 pracchādanaṃ muhurmuhuriṣṭaṃ padmotpaladalaiśca//  
 
 
 Ca.6.14.219  dūrvāghṛtapradehaḥ
                            śatadhautasahasradhautamapi sarpiḥ/  
 vyajanapavanaḥ suśīto raktasrāvaṃ jayatyāśu//  
 
 
 Ca.6.14.220  samaṅgāmadhukābhyāṃ
                            tilamadhukābhyāṃ rasāñjanaghṛtābhyām/  
 sarjarasaghṛtābhyāṃ vā nimbaghṛtābhyāṃ madhughṛtābhyāṃ vā//  
 
 
 Ca.6.14.221  dārvītvaksarpirbhyāṃ
                            sacandanābhyāmathotpalaghṛtābhyām/  
 dāhe klede ca gudabhraṃśe gudajāḥ pratisāraṇīyāḥ syuḥ//  
 
 
 Ca.6.14.222  ābhiḥ kriyābhirathavā
                            śītābhiryasya tiṣṭhati na raktam/  
 taṃ kāle snigdhoṣṇairmāṃsarasaistarpayenmatimān//  
 
 
 Ca.6.14.223  avapīḍakasarpirbhiḥ
                            koṣṇairghṛtatailikaistathā 'abhyaṅgaiḥ/  
 kṣīraghṛtatailasekaiḥ koṣṇaistamupācaredāśu//  
 
 
 Ca.6.14.224  koṣṇena vātaprabale
                            ghṛtamaṇḍenānuvāsayecchīghram/  
 picchābastiṃ dadyāt kāle tasyāthavā siddham//  
 
 
 Ca.6.14.225  yavāsakuśakāśānāṃ mūlaṃ
                            puṣpaṃ ca śālmalam/  
 nyagrodhodumbarāśvatthaśuṅgāśca dvipalonmitāḥ//  
 
 
 Ca.6.14.226  triprasthaṃ salilasyaitat
                            kṣīraprasthaṃ ca sādhayet/  
 kṣīraśeṣaṃ kaṣāyaṃ ca pūtaṃ kalkairvimiśrayet//  
 
 
 Ca.6.14.227  kalkāḥ
                            śālmaliniryāsasamaṅgācandanotpalam/  
 vatsakasya ca bījāni priyaṅguḥ padmakeśaram//  
 
 
 Ca.6.14.228  picchābastirayaṃ siddhaḥ
                            saghṛtakṣaudraśarkaraḥ/  
 pravāhikāgudabhraṃśaraktasrāvajvarāpahaḥ//  
 
 
 Ca.6.14.229  prapauṇḍarīkaṃ madhukaṃ
                            &picchābastau yatheritān/  
 piṣṭvā 'anuvāsanaṃ snehaṃ kṣīradviguṇitaṃ pacet//  
 iti picchābastiḥ/  
 Ca.6.14.230  hrīveramutpalaṃ lodhraṃ
                            samaṅgācavyacandanam/  
 pāṭhā sātiviṣā bilvaṃ dhātakī devadāru ca//  
 
 
 Ca.6.14.231  dārvītvaṅ nāgaraṃ māṃsī
                            mustaṃ kṣāro yavāgrajaḥ/  
 citrakaśceti peṣyāṇi cāṅgerīsvarase ghṛtam//  
 
 
 Ca.6.14.232  aikadhyaṃ sādhayet sarvaṃ
                            tat sarpiḥ paramauṣadham/  
 arśotisāragrahaṇīpāṇḍuroge jvare 'arucau//  
 
 
 Ca.6.14.233  mūtrakṛcchre gudabhraṃśe
                            bastyānāhe pravāhaṇe/  
 picchāsrāve 'arśasāṃ śūle yojyametattridoṣanut//  
 iti hrīverādighṛtam/  
 Ca.6.14.234  avākpuṣpī balā dārvī
                            pṛśniparṇī trikaṇṭakaḥ/  
 nyagrodhodumbarāśvatthaśuṅgāśca dvipalonmitāḥ//  
 
 
 Ca.6.14.235  kaṣāya eṣāṃ peṣyāstu
                            jīvantī kaṭurohiṇī/  
 pippalī pippalīmūlaṃ nāgaraṃ suradāru ca//  
 
 
 Ca.6.14.236  kaliṅgāḥ śālmalaṃ puṣpaṃ
                            vīrā &candanamutpalam/  
 kaṭphalaṃ citrako mustaṃ priyaṅgvativiṣāsthirāḥ//  
 
 
 Ca.6.14.237  padmotpalānāṃ kiñjalkaḥ
                            samaṅgā sanidigdhikā/  
 bilvaṃ mocarasaḥ pāṭhā bhāgāḥ karṣasamanvitāḥ//  
 
 
 Ca.6.14.238  catuṣprasthe śṛtaṃ
                            prasthaṃ kaṣāyamavatārayet/  
 triṃśatpalāni prastho 'atra vijñeyo dvipalādhikaḥ//  
 
 
 Ca.6.14.239  suniṣaṇṇakacāṅgeryoḥ
                            prasthau dvau svarasasya ca/  
 sarvairetairyathoddiṣṭairghṛtaprasthaṃ vipācayet//  
 
 
 Ca.6.14.240  etadarśaḥsvatīsāre
                            raktasrāve tridoṣaje/  
 pravāhaṇe gudabhraṃśe picchāsu vividhāsu ca//  
 
 
 Ca.6.14.241  utthāne cātibahuśaḥ
                            śothaśūle gudāśraye/  
 mūtragrahe mūḍhavāte mande 'agnāvarucāvapi//  
 
 
 Ca.6.14.242  prayojyaṃ vidhivat
                            sarpirbalavarṇāgnivardhanam/  
 vividheṣvannapāneṣu kevalaṃ vā niratyayam//  
 iti suniṣaṇṇakacāṅgerīghṛtam/  
 Ca.6.14.243  bhavanti cātra---
                            vyatyāsānmadhurāmlāni śītoṣṇāni ca yojayet/  
 nityamagnibalāpekṣī jayatyarśaḥkṛtān gadān//  
 
 
 Ca.6.14.244  trayo vikārāḥ prāyeṇa ye
                            parasparahetavaḥ/  
 arśāṃsi cātisāraśca grahaṇīdoṣa eva ca//  
 
 
 Ca.6.14.245  eṣāmagnibale hīne
                            vṛddhirvṛddhe parikṣayaḥ/  
 tasmādagnibalaṃ rakṣyameṣu triṣu viśeṣataḥ//  
 
 
 Ca.6.14.246  bhṛṣṭaiḥ
                            śākairyavāgūbhiryūṣairmāṃsarasaiḥ khaḍaiḥ/  
 kṣīratakraprayogaiśca vividhairgudajāñjayet//  
 
 
 Ca.6.14.247  yadvāyorānulomyāya
                            yadagnibalavṛddhaye/  
 annapānauṣadhadravyaṃ tat sevyaṃ nityamarśasaiḥ//  
 
 
 Ca.6.14.248  yadato viparītaṃ
                            syānnidāne yacca darśitam/  
 gudajābhiparītena tat sevyaṃ na kadācana//  
 
 Ca.6.14.249  tatra ślokāḥ--- 
 
 arśasāṃ dvividhaṃ janma pṛthagāyatanāni ca/  
 sthānasaṃsthānaliṅgāni sādhyāsādhyaviniścayaḥ//  
 
 
 Ca.6.14.250  abhyaṅgāḥ svedanaṃ dhūmāḥ
                            sāvagāhāḥ pralepanāḥ/  
 śoṇitasyāvasekaśca yogā dīpanapācanāḥ//  
 
 
 Ca.6.14.251  pānānnavidhiragryaśca
                            vātavarco 'anulomanaḥ/  
 yogāḥ saṃśamanīyāśca sarpīṃṣi vividhāni ca//  
 
 
 Ca.6.14.252  bastayastakrayogāśca
                            varāriṣṭāḥ saśarkarāḥ/  
 &śuṣkāṇāmarśasāṃ śastāḥ srāviṇāṃ lakṣaṇāni ca//  
 
 
 Ca.6.14.253  dvividhaṃ sānubandhānāṃ
                            teṣāṃ ceṣṭaṃ yadauṣadham/  
 raktasaṃgrahaṇāḥ kvāthāḥ peṣyāśca vividhātmakāḥ//  
 
 
 Ca.6.14.254  snehāhāravidhiścāgryo
                            yogāśca pratisāraṇāḥ/  
 prakṣālanāvagāhāśca pradehāḥ secanāni ca//  
 
 
 Ca.6.14.255  ativṛttasya raktasya
                            vidhātavyaṃ yadauṣadham/  
 tatsarvamiha nirdiṣṭaṃ gudajānāṃ cikitsite//  
 
 ityagniveśakṛte tantre carakapratisaṃskṛte
                        cikitsāsthāne 'arśaścikitsitaṃ nāma caturdaśo 'adhyāyaḥ//14// 
 
 
                    pañcadaśo 'adhyāyaḥ/
                     Ca.6.15.1  athāto grahaṇīdoṣacikitsitaṃ
                        vyākhyāsyāmaḥ//  
 Ca.6.15.2  iti ha smāha bhagavānātreyaḥ//  
 
 Ca.6.15.3  āyurvarṇo balaṃ
                            svāsthyamutsāhopacayau prabhā/  
 ojastejo 'agnyaḥ prāṇāścoktā dehāgnihetukāḥ//  
 
 
 Ca.6.15.4  śānte 'agnau mriyate, yukte
                            ciraṃ jīvatyanāmayaḥ/  
 rogī syādvikṛte, mūlamagnistasmānnirucyate//  
 
 
 Ca.6.15.5  yadannaṃ
                            dehadhātvojobalavarṇādipoṣakam/  
 tatrāgnirheturāhārānna hyapakvādrasādayaḥ//  
 
 
 Ca.6.15.6  annamādānakarmā tu prāṇaḥ
                            koṣṭhaṃ prakarṣati/  
 taddravairbhinnasaṃghātaṃ snehena mṛdutāṃ gatam//  
 
 
 Ca.6.15.7
                             samānenāvadhūto+&agnirudaryaḥ pavanodvahaḥ/  
 kāle bhuktaṃ samaṃ samyak pacatyāyurvivṛddhaye//  
 
 
 Ca.6.15.8  evaṃ
                            rasamalāyānnamāśayasthamadhaḥsthitaḥ/  
 pacatyagniryathā sthālyāmodanāyāmbutaṇḍulam//  
 
 
 Ca.6.15.9  annasya bhuktamātrasya
                            ṣaḍrasasya prapākataḥ/  
 madhurādyāt kapho bhāvāt &phenabhūta udīryate//  
 
 
 Ca.6.15.10  paraṃ tu pacyamānasya
                            vidagdhasyāmlabhāvataḥ/  
 āśayāccyavamānasya pittamacchamudīryate//  
 
 
 Ca.6.15.11  pakvāśayaṃ tu prāptasya
                            śoṣyamāṇasya vahninā/  
 paripiṇḍitapakvasya vāyuḥ syāt kaṭubhāvataḥ//  
 
 
 Ca.6.15.12  annamiṣṭaṃ
                            &hyupahitamiṣṭairgandhādibhiḥ pṛthak/  
 dehe prīṇāti gandhādīn &ghrāṇādīnīndriyāṇi ca//  
 
 
 Ca.6.15.13  bhaumāpyāgneyavāyavyāḥ
                            pañcoṣmāṇaḥ sanābhasāḥ/  
 pañcāhāraguṇānsvānsvānpārthivādīnpacanti hi//  
 
 
 Ca.6.15.14  yathāsvaṃ svaṃ ca puṣṇanti
                            dehe dravyaguṇāḥ pṛthak/  
 pārthivāḥ pārthivāneva śeṣāḥ śeṣāṃśca kṛtsnaśaḥ//  
 
 
 Ca.6.15.15  saptabhirdehadhātāro
                            dhātavo dvividhaṃ punaḥ/  
 yathāsvamagnibhiḥ pākaṃ yānti &kiṭṭaprasādavat//  
 
 
 Ca.6.15.16  rasādraktaṃ tato māṃsaṃ
                            māṃsānmedastato 'asthi ca/  
 asthno majjā tataḥ śukraṃ śukrādgarbhaḥ prasādajaḥ//  
 
 
 Ca.6.15.17  rasāt stanyaṃ &tato
                            raktamasṛjaḥ kaṇḍarāḥ sirāḥ/  
 māṃsādvasā tvacaḥ ṣaṭ ca medasaḥ &snāyusaṃbhavaḥ//  
 
 
 Ca.6.15.18  kiṭṭamannasya viṇmūtraṃ,
                            rasasya tu kapho 'asṛjaḥ/  
 pittaṃ, māṃsasya khamalā, malaḥ svedastu medasaḥ//  
 
 
 Ca.6.15.19  syātkiṭṭaṃ keśalomāsthno,
                            majjñaḥ sneho 'akṣiviṭtvacāṃ/  
 prasādakiṭṭe dhātūnāṃ &pākādevaṃvidharcchataḥ//  
 
 
 Ca.6.15.20  parasparopasaṃstambdhā
                            &dhātusnehaparamparā/  
 vṛṣyādīnāṃ prabhāvastu puṣṇāti balamāśu hi//  
 
 
 Ca.6.15.21  ṣaḍbhiḥ
                            kecidahorātrairicchanti parivartanam/  
 saṃtatyā bhojyadhātūnāṃ parivṛttistu cakravat//  
 
 
 Ca.6.15.22  (&ityuktavantamācāryaṃ
                            śiṣyastvidamacodayat/  
 rasādraktaṃ &visadṛśāt kathaṃ dehe 'abhijāyate//  
 
 
 Ca.6.15.23  rasasya ca na rāgo 'asti sa
                            kathaṃ yāti raktatām/  
 dravādraktātsthiraṃ māṃsaṃ kathaṃ tajjāyate nṛṇām//  
 
 
 Ca.6.15.24  &dravadhātoḥ
                            sthirānmāṃsānmedasaḥ saṃbhavaḥ katham/  
 ślakṣṇābhyāṃ māṃsamedobhyāṃ kharatvaṃ kathamasthiṣu//  
 
 
 Ca.6.15.25  khareṣvasthiṣu majjā ca
                            kena snigdho mṛdustathā/  
 majjñaśca pariṇāmena yadi śukraṃ pravartate//  
 
 
 Ca.6.15.26  sarvadehagataṃ śukraṃ
                            pravadanti manīṣiṇaḥ/  
 tathā 'asthimadhyamajjñaśca śukraṃ bhavati dehinām//  
 
 
 Ca.6.15.27  chidraṃ na dṛśyate 'asthnāṃ
                            ca tanniḥsarati vā katham/  
 evamuktastu śiṣyeṇa guruḥ prāhedamuttaram//  
 
 
 Ca.6.15.28  tejo rasānāṃ sarveṣāṃ
                            manujānāṃ yaducyate/  
 pittoṣmaṇaḥ sa rāgeṇa raso raktatvamṛcchati//  
 
 
 Ca.6.15.29  vāyvambutejasā raktamūṣmaṇā
                            cābhisaṃyutam/  
 sthiratāṃ prāpya māṃsaṃ syāt svoṣmaṇā pakvameva &tat//  
 
 
 Ca.6.15.30
                             svatejo 'ambuguṇasnigdhodriktaṃ medo 'abhijāyate/  
 pṛthivyagnyanilādīnāṃ saṃghātaḥ &svoṣmaṇā kṛtaḥ//  
 
 
 Ca.6.15.31  kharatvaṃ prakarotyasya
                            jāyate 'asthi tato nṛṇām/  
 karoti tatra sauṣiryamasthnāṃ madhye samīraṇaḥ//  
 
 
 Ca.6.15.32  medasastāni pūryante sneho
                            majjā tataḥ smṛtaḥ/  
 tasmānmajjñastu yaḥ snehaḥ śukraṃ saṃjāyate tataḥ//  
 
 
 Ca.6.15.33  vāyvākāśādibhirbhāvaiḥ
                            sauṣiryaṃ jāyate 'asthiṣu/  
 tena sravati tacchukraṃ navāt kumbhādivodakam//  
 
 
 Ca.6.15.34  srotobhiḥ syandate dehāt
                            &samantācchukravāhibhiḥ/  
 harṣeṇodīritaṃ vegāt saṃkalpācca manobhavāt//  
 
 
 Ca.6.15.35  vilīnaṃ
                            ghṛtavadvyāyāmoṣmaṇā sthānavicyutam/  
 bastau saṃbhṛtya niryāti sthalānnimnādivodakam//)  
 
 
 Ca.6.15.36  vyānena rasadhāturhi
                            vikṣepocitakarmaṇā/  
 yugapat sarvato 'ajasraṃ dehe vikṣipyate sadā//  
 
 
 Ca.6.15.37  kṣipyamāṇaḥ
                            khavaiguṇyādrasaḥ sajjati yatra saḥ/  
 &karoti vikṛtiṃ tatra khe varṣamiva toyadaḥ//  
 
 
 Ca.6.15.38  doṣāṇāmapi caivaṃ
                            &syādekadeśaprakopaṇam/  
 iti bhautikadhātvannapaktṝṇāṃ karma bhāṣitam//  
 
 
 Ca.6.15.39  annasya paktā sarveṣāṃ
                            paktṝṇāmadhipo mataḥ/  
 tanmūlāste hi tadvṛddhikṣayavṛddhikṣayātmakāḥ//  
 
 
 Ca.6.15.40  tasmāttaṃ
                            vidhivadyuktairannapānendhanairhitaiḥ/  
 pālayet prayatastasya sthitau hyāyurbalasthitiḥ//  
 
 
 Ca.6.15.41  yo hi bhuṅkte vidhiṃ
                            tyaktvā grahaṇīdoṣajān gadān/  
 sa laulyāllabhate śīghraṃ, vakṣyante 'ataḥ paraṃ tu te//  
 
 
 Ca.6.15.42
                             abhojanādajīrṇātibhojanādviṣamāśanāt/  
 asātmyaguruśītātirūkṣasaṃduṣṭabhojanāt//  
 
 
 Ca.6.15.43
                             virekavamanasnehavibhramādvyādhikarṣaṇāt/  
 deśakālartuvaiṣamyādvegānāṃ ca vidhāraṇāt//  
 
 
 Ca.6.15.44  duṣyatyagniḥ, sa
                            duṣṭo 'annaṃ na tat pacati laghvapi/  
 apacyamānaṃ śuktatvaṃ yātyannaṃ &viṣarūpatām//  
 
 
 Ca.6.15.45  tasya liṅgamajīrṇasya
                            viṣṭambhaḥ sadanaṃ tathā/  
 śiraso ruk ca mūrcchā ca bhramaḥ pṛṣṭhakaṭigrahaḥ//  
 
 
 Ca.6.15.46  jṛmbhā 'aṅgamardastṛṣṇā ca
                            jvaraśchardiḥ pravāhaṇam/  
 arocako 'avipākaśca, ghoramannaviṣaṃ ca tat//  
 
 
 Ca.6.15.47  &saṃsṛjyamānaṃ pittena
                            dāhaṃ tṛṣṇāṃ mukhāmayān/  
 janayatyamlapittaṃ ca pittajāṃścāparān gadān//  
 
 
 Ca.6.15.48  yakṣmapīnasamehādīn
                            kaphajān kaphasaṅgatam/  
 karoti vātasaṃsṛṣṭaṃ &vātajāṃśca gadān bahūn//  
 
 
 Ca.6.15.49  mūtrarogāṃśca mūtrasthaṃ
                            kukṣirogān śakṛdgatam/  
 rasādibhiśca saṃsṛṣṭaṃ kuryādrogān rasādijān//  
 
 
 Ca.6.15.50  viṣamo dhātuvaiṣamyaṃ
                            karoti viṣamaṃ pacan/  
 tīkṣṇo mandendhano dhātūn viśoṣayati pāvakaḥ//  
 
 
 Ca.6.15.51  yuktaṃ bhuktavato yukto
                            dhātusāmyaṃ samaṃ pacan/  
 durbalo vidahatyannaṃ tadyātyūrdhvamadho 'api vā//  
 
 
 Ca.6.15.52  adhastu pakvamāmaṃ vā
                            pravṛttaṃ grahaṇīgadaḥ/  
 ucyate sarvamevānnaṃ prāyo hyasya vidahyate//  
 
 
 Ca.6.15.53  atisṛṣṭaṃ vibaddhaṃ vā
                            dravaṃ tadupadiśyate/  
 tṛṣṇārocakavairasyaprasekatamakānvitaḥ//  
 
 
 Ca.6.15.54  śūnapādakaraḥ
                            sāsthiparvaruk chardanaṃ jvaraḥ/  
 &lohāmagandhistiktāmla udgāraścāsya jāyate//  
 
 
 Ca.6.15.55  pūrvarūpaṃ tu tasyedaṃ
                            tṛṣṇā++ālasyaṃ balakṣayaḥ/  
 vidāho 'annasya pākaśca cirāt kāyasya gauravam//  
 
 
 Ca.6.15.56  agnyadhiṣṭhānamannasya
                            grahaṇādgrahaṇī matā/  
 &nābheruparyahyagnibalenopaṣṭabdhopabṛṃhitā//  
 
 
 Ca.6.15.57  apakvaṃ dhārayatyannaṃ
                            pakvaṃ sṛjati pārśvataḥ/  
 durbalāgnibalā duṣṭā tvāmameva vimuñcati//  
 
 
 Ca.6.15.58  vātāt pittāt kaphācca
                            syāttadrogastribhya eva ca/  
 hetuṃ liṅgaṃ &rūpabhedāñ śṛṇu tasya pṛthak pṛthak//  
 
 
 Ca.6.15.59
                             kaṭutiktakaṣāyātirūkṣaśītalabhojanaiḥ/  
 pramitānaśanātyadhvaveganigrahamaithunaiḥ//  
 
 
 Ca.6.15.60  karoti kupito mandamagniṃ
                            saṃchādya &mārutaḥ/  
 tasyānnaṃ pacyate duḥkhaṃ śuktapākaṃ kharāṅgatā//  
 
 
 Ca.6.15.61  kaṇṭhāsyaśoṣaḥ kṣuttṛṣṇā
                            timiraṃ karṇayoḥ svanaḥ/  
 pārśvoruvaṅkṣaṇagrīvārujo 'abhīkṣṇaṃ visūcikā//  
 
 
 Ca.6.15.62  hṛtpīḍā kārśyadaurbalyaṃ
                            vairasyaṃ parikartikā/  
 gṛddhiḥ sarvarasānāṃ ca manasaḥ sadanaṃ tathā//  
 
 
 Ca.6.15.63  jīrṇe jīryati cādhmānaṃ
                            bhukte svāsthyamupaiti ca/  
 sa vātagulmahṛdrogaplīhāśaṅkī ca mānavaḥ//  
 
 
 Ca.6.15.64  cirādduḥkhaṃ dravaṃ śuṣkaṃ
                            tanvāmaṃ śabdaphenavat/  
 punaḥ punaḥ sṛjedvarcaḥ kāsaśvāsārdito 'anilāt//  
 
 
 Ca.6.15.65
                             kaṭvajīrṇavidāhyamlakṣārādyaiḥ pittamulbaṇam/  
 &agnimāplāvayaddhanti jalaṃ taptamivānalam//  
 
 
 Ca.6.15.66  so 'ajīrṇaṃ nīlapītābhaṃ
                            pītābhaḥ sāryate dravam/  
 pūtyamlodgārahṛtkaṇṭhadāhārucitṛḍarditaḥ//  
 
 
 Ca.6.15.67
                             gurvatisnigdhaśītādibhojanādatibhojanāt/  
 bhuktamātrasya ca svapnāddhantyagniṃ kupitaḥ kaphaḥ//  
 
 
 Ca.6.15.68  tasyānnaṃ pacyate duḥkhaṃ
                            hṛllāsacchardyarocakāḥ/  
 āsyopadehamādhuryakāsaṣṭhīvanapīnasāḥ//  
 
 
 Ca.6.15.69  hṛdayaṃ manyate
                            styānamudaraṃ stimitaṃ guru/  
 duṣṭo madhura udgāraḥ sadanaṃ strīṣvaharṣaṇam//  
 
 
 Ca.6.15.70
                             bhinnāmaśleṣmasaṃsṛṣṭaguruvarcaḥpravartanam/  
 akṛśasyāpi daurbalyamālasyaṃ ca kaphātmake//  
 
 
 Ca.6.15.71  yaścāgniḥ pūrvamuddiṣṭo
                            rogānīke caturvidhaḥ/  
 taṃ cāpi grahaṇīdoṣaṃ samavarjaṃ pracakṣmahe//  
 
 
 Ca.6.15.72
                             pṛthagvātādinirdiṣṭahetuliṅgasamāgame/  
 tridoṣaṃ nirdiśetteṣāṃ &bheṣajaṃ śṛṇvataḥ param//  
 
 
 Ca.6.15.73  grahaṇīmāśritaṃ doṣaṃ
                            vidagdhāhāramūrcchitam/  
 saviṣṭambhaprasekārtividāhārucigauravaiḥ//  
 
 
 Ca.6.15.74  āmaliṅgānvitaṃ dṛṣṭvā
                            sukhoṣṇenāmbunoddharet/  
 phalānāṃ vā kaṣāyeṇa pippalīsarṣapaistathā//  
 
 
 Ca.6.15.75  līnaṃ pakvāśayasthaṃ
                            vā+āpyāmaṃ srāvyaṃ sadīpanaiḥ/  
 śarīrānugate sāme rase laṅghanapācanam//  
 
 
 Ca.6.15.76  viśuddhāmāśayāyāsmai
                            pañcakolādibhiḥ śṛtam/  
 dadyāt peyādi laghvannaṃ punaryogāṃśca dīpanān//  
 
 
 Ca.6.15.77  jñātvā tu paripakvāmaṃ
                            mārutagrahaṇīgadam/  
 dīpanīyayutaṃ sarpiḥ pāyayetālpaśo bhiṣak//  
 
 
 Ca.6.15.78  kiṃcitsandhukṣite tvagnau
                            saktaviṇmūtramārutam/  
 dvyahaṃ tryahaṃ vā saṃsnehya svinnābhyaktaṃ nirūhayet//  
 
 
 Ca.6.15.79  tata eraṇḍatailena sarpiṣā
                            tailvakena vā/  
 sakṣāreṇānile śānte srastadoṣaṃ virecayet//  
 
 
 Ca.6.15.80  śuddhaṃ rūkṣāśayaṃ
                            baddhavarcasaṃ cānuvāsayet/  
 dīpanīyāmlavātaghnasiddhatailena mātrayā//  
 
 
 Ca.6.15.81  nīrūḍhaṃ ca viriktaṃ ca
                            samyak caivānuvāsitam/  
 laghvannaṃ pratisaṃbhuktaṃ sarpirabhyāsayet punaḥ//  
 
 
 Ca.6.15.82  dve pañcamūle saralaṃ
                            devadāru sanāgaram/  
 pippalīṃ pippalīmūlaṃ citrakaṃ hastipippalīm//  
 
 
 Ca.6.15.83  śaṇabījaṃ yavān kolān
                            kulatthān &suṣavīṃ tathā/  
 pācayedāranālena dadhnā sauvīrakeṇa vā//  
 
 
 Ca.6.15.84  caturbhāgāvaśeṣeṇa
                            pacettena ghṛtāḍhakam/  
 svarjikāyāvaśūkākhyau kṣārau dattvā ca yuktitaḥ//  
 
 
 Ca.6.15.85
                             saindhavaudbhidasāmudrabiḍānāṃ romakasya ca/  
 sasauvarcalapākyānāṃ bhāgāndvipalikān pṛthak//  
 
 
 Ca.6.15.86  vinīya cūrṇitān tasmāt
                            pāyayet prasṛtaṃ budhaḥ/  
 karotyagniṃ balaṃ varṇaṃ vātaghnaṃ bhuktapācanam//  
 iti daśamūlādyaṃ ghṛtam/  
 Ca.6.15.87  tryūṣaṇatriphalākalke
                            bilvamātre guḍāt pale/  
 sarpiṣo 'aṣṭapalaṃ paktvā mātrāṃ mandānalaḥ pibet//  
 iti tryūṣaṇādyaṃ ghṛtam/  
 Ca.6.15.88
                             pañcamūlābhayāvyoṣapippalīmūlasaindhavaiḥ/  
 rāsnākṣāradvayājājīviḍaṅgaśaṭibhirghṛtam//  
 
 
 Ca.6.15.89  śuktena mātuluṅgasya
                            svarasenārdrakasya ca/  
 śuṣkamūlakakolāmbucukrikādāḍimasya ca//  
 
 
 Ca.6.15.90
                             takramastusurāmaṇḍasauvīrakatuṣodakaiḥ/  
 kāñjikena ca tat pakvamagnidīptikaraṃ param//  
 
 
 Ca.6.15.91
                             śūlagulmodaraśvāsakāsānilakaphāpaham/  
 sabījapūrakarasaṃ siddhaṃ vā pāyayedghṛtam//  
 
 
 Ca.6.15.92  siddhamabhyañjanārthaṃ ca
                            tailametaiḥ prayojayet/  
 eteṣāmauṣadhānāṃ vā pibeccūrṇaṃ sukhāmbunā//  
 
 
 Ca.6.15.93  vāte śleṣmāvṛte sāme kaphe
                            vā vāyunoddhate/  
 dadyāccūrṇaṃ pācanārthamagnisandīpanaṃ param//  
 iti pañcamūlādyaṃ ghṛtaṃ cūrṇaṃ ca/  
 Ca.6.15.94  majjatyāmā gurutvādviṭ
                            pakvā tūtplavate jale/  
 vinā 'atidravasaṅghātaśaityaśleṣmapradūṣaṇāt//  
 
 
 Ca.6.15.95  parīkṣyaivaṃ purā sāmaṃ
                            nirāmaṃ cāmadoṣiṇam/  
 vidhinopācaret samyak pācanenetareṇa vā//  
 
 
 Ca.6.15.96  citrakaṃ pippalīmūlaṃ dvau
                            kṣārau lavaṇāni ca/  
 vyoṣaṃ hiṅgvajamodāṃ ca cavyaṃ caikatra cūrṇayet//  
 
 
 Ca.6.15.97  guṭikā mātuluṅgasya
                            dāḍimasya rasena vā/  
 kṛtā vipācayatyāmaṃ dīpayatyāśu cānalam//  
 iti citrakādyā guṭikā/  
 Ca.6.15.98  nāgarātiviṣāmustakvāthaḥ
                            syādāmapācanaḥ/  
 mustāntakalkaḥ pathyā vā nāgaraṃ coṣṇavāriṇā//  
 
 
 Ca.6.15.99
                             devadāruvacāmustanāgarātiviṣābhayāḥ/  
 vāruṇyāmāsutāstoye koṣṇe vā 'alavaṇāḥ pibet//  
 
 
 Ca.6.15.100  varcasyāme saśūle ca
                            pibedvā dāḍimāmbunā/  
 &viḍena lavaṇaṃ piṣṭaṃ bilvaṃ citrakanāgaram//  
 
 
 Ca.6.15.101  sāme vā sakaphe vāte
                            koṣṭhaśūlakare pibet/  
 kaliṅgahiṅgvativiṣāvacāsauvarcalābhayāḥ//  
 
 
 Ca.6.15.102  chardyarśogranthiśūleṣu
                            pibeduṣṇena vāriṇā/  
 pathyāsauvarcalājājīcūrṇaṃ maricasaṃyutam//  
 
 
 Ca.6.15.103  abhayāṃ pippalīmūlaṃ
                            vacāṃ kaṭukarohiṇīm/  
 pāṭhāṃ vatsakabījāni citrakaṃ viśvabheṣajam//  
 
 
 Ca.6.15.104  pibenniṣkvāthya cūrṇaṃ vā
                            kṛtvā koṣṇena vāriṇā/  
 pittaśleṣmābhibhūtāyāṃ grahaṇyāṃ śūlanuddhitam//  
 
 
 Ca.6.15.105  sāme sātiviṣaṃ vyoṣaṃ
                            lavaṇakṣārahiṅgu ca/  
 niḥkvāthya pāyayeccūrṇaṃ kṛtvā vā koṣṇavāriṇā//  
 
 
 Ca.6.15.106  pippalīṃ nāgaraṃ pāṭhāṃ
                            sārivāṃ bṛhatīdvayam/  
 citrakaṃ kauṭajaṃ bījaṃ lavaṇānyatha pañca ca//  
 
 
 Ca.6.15.107  taccūrṇaṃ sayavakṣāraṃ
                            dadhyuṣṇāmbusurādibhiḥ/  
 pibedagnivivṛddhyarthaṃ koṣṭhavātaharaṃ naraḥ//  
 
 
 Ca.6.15.108  maricaṃ
                            kuñcikāmbaṣṭhāvṛkṣāmlāḥ kuḍavāḥ pṛthak/  
 &palāni daśa cāmlasya vetasasya palārdhikam//  
 
 
 Ca.6.15.109  sauvarcalaṃ biḍaṃ pākyaṃ
                            yavakṣāraḥ sasaindhavaḥ/  
 śaṭīpuṣkaramūlāni hiṅgu hiṅguśivāṭikā//  
 
 
 Ca.6.15.110  tat sarvamekataḥ sūkṣmaṃ
                            cūrṇaṃ kṛtvā prayojayet/  
 hitaṃ vātābhibhūtāyāṃ grahaṇyāmarucau tathā//  
 iti maricādyaṃ cūrṇaṃ/  
 Ca.6.15.111  caturṇāṃ prasthamamlānāṃ
                            tryūṣaṇasya palatrayam/  
 lavaṇānāṃ ca catvāri śarkarāyāḥ palāṣṭakam/  
 saṃcūrṇya śākasūpānnarāgādiṣvavacārayet//  
 
 
 Ca.6.15.112
                             kāsājīrṇāruciśvāsahṛtpāṇḍvāmayaśūlanut/  
 cavyatvakpippalīmūladhātakīvyoṣacitrakān//  
 
 
 Ca.6.15.113  kapitthaṃ bilvamambaṣṭhāṃ
                            śālmalaṃ hastipippalīm/  
 śilodbhedaṃ tathā 'ajājīṃ piṣṭvā badarasaṃmitam//  
 
 
 Ca.6.15.114  paribharjya ghṛte dadhnā
                            yavāgūṃ sādhayedbhiṣak/  
 rasaiḥ kapitthacukrīkāvṛkṣāmlairdāḍimasya ca//  
 
 
 Ca.6.15.115
                             sarvātisāragrahaṇīgulmārśaḥplīhanāśinī/  
 pañcakolakayūṣaśca mūlakānāṃ ca soṣaṇaḥ//  
 
 
 Ca.6.15.116  snigdho dāḍimatakrāmlo
                            jāṅgalaḥ saṃskṛto rasaḥ/  
 kravyādasvarasaḥ śasto bhojanārthe sadīpanaḥ//  
 
 
 Ca.6.15.117  takrāranālamadyāni
                            pānāyāriṣṭa eva ca/  
 takraṃ tu grahaṇīdoṣe dīpanagrāhilāghavāt//  
 
 
 Ca.6.15.118  śreṣṭhaṃ
                            madhurapākitvānna ca pittaṃ prakopayet/  
 kaṣāyoṣṇavikāśitvādraukṣyāccaiva kaphe hitam//  
 
 
 Ca.6.15.119  vāte svādvamlasāndratvāt
                            sadyaskamavidāhi tat/  
 tasmāt takraprayogā ye jaṭharāṇāṃ tathā 'arśasām//  
 
 
 Ca.6.15.120  vihitā grahaṇīdoṣe
                            sarvaśastān prayojayet/  
 yavānyāmalake pathyā maricaṃ tripalāṃśikam//  
 
 
 Ca.6.15.121  lavaṇāni palāṃśāni pañca
                            caikatra cūrṇayet/  
 takre &tadāsutaṃ jātaṃ takrāriṣṭaṃ pibennaraḥ/  
 dīpanaṃ śothagulmārśaḥkrimimehodarāpaham//  
 iti takrāriṣṭaḥ/  
 Ca.6.15.122
                             svasthānagatamutkliṣṭamagninirvāpakaṃ bhiṣak/  
 pittaṃ jñātvā virekeṇa nirharedvamanena vā//  
 
 
 Ca.6.15.123  avidāhibhirannaiśca
                            laghubhistiktasaṃyutaiḥ/  
 jāṅgalānāṃ rasairyūṣairmudgādīnāṃ khaḍairapi//  
 
 
 Ca.6.15.124  dāḍimāmlaiḥ
                            sasarpiṣkairdīpanagrāhisaṃyutaiḥ/  
 tasyāgniṃ dīpayeccūrṇaiḥ sarpirbhiścāpi tiktakaiḥ//  
 
 
 Ca.6.15.125  candanaṃ padmakośīraṃ
                            pāṭhāṃ mūrvāṃ kuṭannaṭam/  
 ṣaḍgranthāsārivāsphotāsaptaparṇāṭarūṣakān//  
 
 
 Ca.6.15.126
                             paṭolodumbarāśvatthavaṭaplakṣakapītanān/  
 kaṭukāṃ rohiṇīṃ mustaṃ nimbaṃ ca dvipalāṃśikam//  
 
 
 Ca.6.15.127  droṇe 'apāṃ sādhayet
                            pādaśeṣe prasthaṃ ghṛtāt pacet/  
 kirātatiktendrayavavīrāmāgadhikotpalaiḥ//  
 
 
 Ca.6.15.128  kalkairakṣasamaiḥ peyaṃ
                            tat pittagrahaṇīgade/  
 tiktakaṃ yadghṛtaṃ coktaṃ kauṣṭhike tacca dāpayet//  
 iti candanādyaṃ ghṛtam/  
 Ca.6.15.129  nāgarātiviṣe mustaṃ
                            dhātakīṃ ca rasāñjanam/  
 vatsakatvakphalaṃ bilvaṃ pāṭhāṃ kaṭukarohiṇīm//  
 
 
 Ca.6.15.130  pibet samāṃśaṃ taccūurṇaṃ
                            sakṣaudraṃ taṇḍulāmbunā/  
 paittike grahaṇīdoṣe raktaṃ yaccopaveśyate//  
 
 
 Ca.6.15.131  arśāṃsi ca gude śūlaṃ
                            jayeccaiva pravāhikām/  
 nāgarādyamidaṃ cūrṇaṃ kṛṣṇātreyeṇa pūjitam//  
 iti nāgarādyaṃ cūrṇam/  
 Ca.6.15.132
                             bhūnimbakaṭukāvyoṣamustakendrayavān samān/  
 dvau citrakādvatsakatvagbhāgān ṣoḍaśa cūrṇayet//  
 
 
 Ca.6.15.133  guḍaśītāmbunā pītaṃ
                            grahaṇīdoṣagulmanut/  
 kāmalājvarapāṇḍutvamehārucyatisāranut//  
 iti bhūnimbādyaṃ cūrṇam/  
 Ca.6.15.134  vacāmativiṣāṃ pāṭhāṃ
                            saptaparṇaṃ rasāñjanam/  
 syonākodīcyakaṭvaṅgavatsakatvagdurālabhāḥ//  
 
 
 Ca.6.15.135  dārvīṃ parpaṭakaṃ pāṭhāṃ
                            yavānīṃ madhuśigrukam/  
 paṭolapatraṃ siddhārthān yūthikāṃ jātipallavān//  
 
 
 Ca.6.15.136  jambvāmrabilvamadhyāni
                            nimbaśākaphalāni ca/  
 tadrogaśamamanvicchan bhūnimbādyena yojayet//  
 
 
 Ca.6.15.137  kirātatiktaḥ ṣaḍgranthā
                            trāyamāṇā kaṭutrikam/  
 candanaṃ padmakośīraṃ dārvītvak kaṭurohiṇī//  
 
 
 Ca.6.15.138  kuṭajatvakphalaṃ mustaṃ
                            yavānī devadāru ca/  
 paṭolanimbapatrailāsaurāṣṭryativiṣātvacaḥ//  
 
 
 Ca.6.15.139  madhuśigrośca bījāni
                            mūrvā parpaṭakastathā/  
 taccūrṇaṃ madhunā lehyaṃ peyaṃ madyairjalena vā//  
 
 
 Ca.6.15.140
                             hṛtpāṇḍugrahaṇīrogagulmaśūlārucijvarān/  
 kāmalāṃ sannipātaṃ ca mukharogāṃśca nāśayet//  
 iti kirātādyaṃ cūrṇam/  
 Ca.6.15.141  grahaṇyāṃ śleṣmaduṣṭāyāṃ
                            vamitasya yathāvidhi/  
 kaṭvamlalavaṇakṣāraistiktaiścāgniṃ vivardhayet//  
 
 
 Ca.6.15.142  palāśaṃ citrakaṃ cavyaṃ
                            mātuluṅgaṃ harītakīm/  
 pippalīṃ pippalīmūlaṃ pāṭhāṃ nāgaradhānyakam//  
 
 
 Ca.6.15.143  kārṣikāṇyudakaprasthe
                            paktvā pādāvaśeṣitam/  
 pānīyārthaṃ prayuñjīta yavāgūṃ taiśca sādhayet//  
 
 
 Ca.6.15.144  śuṣkamūlakayūṣeṇa
                            kaulatthenāthavā punaḥ/  
 kaṭvamlakṣārapaṭunā laghūnyannāni bhojayet//  
 
 
 Ca.6.15.145  amlaṃ cānu pibettakraṃ
                            takrāriṣṭamathāpi vā/  
 madirāṃ madhvariṣṭaṃ vā nigadaṃ sīdhumeva vā//  
 
 
 Ca.6.15.146  droṇaṃ madhūkapuṣpāṇāṃ
                            viḍaṅgānāṃ tato 'ardhataḥ/  
 citrakasya tato 'ardhaṃ syāttathā bhallātakāḍhakam//  
 
 
 Ca.6.15.147  &mañjiṣṭhāṣṭapalaṃ
                            caiva tridroṇe 'apāṃ vipācayet/  
 droṇaśeṣaṃ tu tacchītaṃ madhvardhāḍhakasaṃyutam//  
 
 
 Ca.6.15.148
                             elāmṛṇālāgurubhiścandanena ca rūṣite/  
 kumbhe māsasthitaṃ jātamāsavaṃ taṃ prayojayet//  
 
 
 Ca.6.15.149  grahaṇīṃ dīpayatyeva
                            &bṛṃhaṇaḥ kaphapittajit/  
 śothaṃ kuṣṭhaṃ kilāsaṃ ca pramehāṃśca praṇāśayet//  
 iti madhūkāsavaḥ/  
 Ca.6.15.150  madhūkapuṣpasvarasaṃ
                            śṛtamardhakṣayīkṛtam/  
 kṣaudrapādayutaṃ śītaṃ pūrvavat sannidhāpayet//  
 
 
 Ca.6.15.151  taṃ piban
                            grahaṇīdoṣāñjayet sarvān hitāśanaḥ/  
 &tadvaddrākṣekṣukharjūrasvarasānāsutān pibet//  
 
 
 Ca.6.15.152  prasthau durālabhāyā dvau
                            prasthamāmalakasya ca/  
 &dantīcitrakamuṣṭī dve pratyagraṃ cābhayāśatam//  
 
 
 Ca.6.15.153  caturdroṇe 'ambhasaḥ
                            paktvā śītaṃ droṇāvaśeṣitam/  
 saguḍadviśataṃ pūtaṃ madhunaḥ kuḍavāyutam//  
 
 
 Ca.6.15.154  tadvat priyaṅgoḥ pippalyā
                            viḍaṅgānāṃ ca cūrṇitaiḥ/  
 kuḍavairghṛtakumbhasthaṃ pakṣājjātaṃ tataḥ pibet//  
 
 
 Ca.6.15.155
                             grahaṇīpāṇḍurogārśaḥkuṣṭhavīsarpamehanut/  
 svaravarṇakaraścaiṣa raktapittakaphāpahaḥ//  
 iti durālabhāsavaḥ/  
 Ca.6.15.156  haridrā pañcamūle dve
                            vīrarṣabhakajīvakam/  
 &eṣāṃ pañcapalān bhāgāṃścaturdroṇe 'ambhasaḥ pacet//  
 
 
 Ca.6.15.157  droṇaśeṣe rase pūte
                            guḍasya dviśataṃ bhiṣak/  
 cūrṇitān kuḍavārdhāṃśān prakṣipecca samākṣikān//  
 
 
 Ca.6.15.158
                             priyaṅgumustamañjiṣṭhāviḍaṅgamadhukaplavān/  
 lodhraṃ śābarakaṃ caiva māsārdhasthaṃ pibettu tam//  
 
 
 Ca.6.15.159  eṣa mūlāsavaḥ siddho
                            dīpano raktapittajit/  
 ānāhakaphahṛdrogapāṇḍurogāṅgasādanut//  
 iti mūlāsavaḥ/  
 Ca.6.15.160  &prāsthikaṃ pippalīṃ
                            piṣṭvā guḍaṃ madhyaṃ bibhītakāt/  
 udakaprasthasaṃyuktaṃ yavapalle nidhāpayet//  
 
 
 Ca.6.15.161  tasmāt palaṃ sujātāttu
                            salilāñjalisaṃyutam/  
 pibetpiṇḍāsavo hyeṣa rogānīkavināśanaḥ//  
 
 
 Ca.6.15.162  svastho 'apyenaṃ
                            pibenmāsaṃ naraḥ &snigdharasāśanaḥ/  
 icchaṃsteṣāmanutpattiṃ rogāṇāṃ ye 'atra kīrtitāḥ//  
 iti piṇḍāsavaḥ/  
 Ca.6.15.163  nave pippalimadhvākte
                            kalase 'agurudhūpite/  
 madhvāḍhakaṃ jalasamaṃ cūrṇānīmāni dāpayet//  
 
 
 Ca.6.15.164  kuḍavārdhaṃ viḍaṅgānāṃ
                            pippalyāḥ kuḍavaṃ tathā/  
 carurthikāṃśāṃ tvakkṣīrīṃ keśaraṃ maricāni ca//  
 
 
 Ca.6.15.165
                             tvagelāpatrakaśaṭīkramukātiviṣāghanān/  
 hareṇvelvālutejohvāpippalīmūlacitrakān//  
 
 
 Ca.6.15.166  kārṣikāṃstat sthitaṃ
                            māsamata ūrdhvaṃ prayojayet/  
 mandaṃ saṃdīpayatyagniṃ karoti viṣamaṃ samam//  
 
 
 Ca.6.15.167
                             hṛtpāṇḍugrahaṇīrogakuṣṭhārśaḥśvayathujvarān/  
 vātaśleṣmāmayāṃścānyānmadhvariṣṭo vyapohati//  
 iti madhvariṣṭaḥ/  
 Ca.6.15.168  samūlāṃ pippalīṃ kṣārau
                            dvau pañca lavaṇāni ca/  
 mātuluṅgābhayārāsnāśaṭīmaricanāgaram//  
 
 
 Ca.6.15.169  kṛtvā samāṃśaṃ taccūrṇaṃ
                            pibet prātaḥ sukhāmbunā/  
 ślaiṣmike grahaṇīdoṣe balavarṇāgnivardhanam//  
 
 
 Ca.6.15.170  etairevauṣadhaiḥ siddhaṃ
                            sarpiḥ peyaṃ samārute/  
 gaulmike ṣaṭpalaṃ proktaṃ bhallātakaghṛtaṃ ca yat//  
 
 
 Ca.6.15.171  biḍaṃ kālotthalavaṇaṃ
                            sarjikāyavaśūkajam/  
 saptalāṃ kaṇṭakārīṃ ca citrakaṃ ceti dāhayet//  
 
 
 Ca.6.15.172  saptakṛtvaḥ srutasyāsya
                            &kṣārasya dvyāḍhakena tu/  
 āḍhakaṃ sarpiṣaḥ paktvā pibedagnivivardhanam//  
 iti kṣāraghṛtam/  
 Ca.6.15.173  samūlāṃ pippalīṃ pāṭhāṃ
                            cavyendrayavanāgaram/  
 citrakātiviṣe hiṅgu śvadaṃṣṭrāṃ kaṭurohiṇīm//  
 
 
 Ca.6.15.174  vacāṃ ca kārṣikaṃ
                            pañcalavaṇānāṃ palāni ca/  
 dadhnaḥ prasthadvaye tailasarpiṣoḥ kuḍavadvaye//  
 
 
 Ca.6.15.175  khaṇḍīkṛtāni niṣkvāthya
                            śanairantargate rase/  
 antardhūmaṃ tato dagdhvā cūrṇaṃ kṛtvā ghṛtāplutam//  
 
 
 Ca.6.15.176  pibet pāṇitalaṃ
                            tasmiñjīrṇe syānmadhurāśanaḥ/  
 vātaśleṣmāmayānsarvānhanyādviṣagarāṃśca saḥ//  
 
 
 Ca.6.15.177  bhallātakaṃ trikaṭukaṃ
                            triphalāṃ lavaṇatrayam/  
 antardhūmaṃ dvipalikaṃ gopurīṣāgninā dahet//  
 
 
 Ca.6.15.178  sa kṣāraḥ sarpiṣā pīto
                            bhojye vā 'apyavacūrṇitaḥ/  
 hṛtpāṇḍugrahaṇīdoṣagulmodāvartaśūlanut//  
 
 
 Ca.6.15.179  durālabhāṃ karañjau dvau
                            saptaparṇaṃ savatsakam/  
 ṣaḍgranthāṃ madanaṃ mūrvāṃ pāṭhāmāragvadhaṃ tathā//  
 
 
 Ca.6.15.180  gomūtreṇa samāṃśāni kṛtvā
                            cūrṇāni dāhayet/  
 dagdhvā ca taṃ pibet kṣāraṃ grahaṇībalavardhanam//  
 
 
 Ca.6.15.181  bhūnimbaṃ rohiṇīṃ tiktāṃ
                            paṭolaṃ nimbaparpaṭam/  
 dahenmāhiṣamūtreṇa kṣāra eṣo 'agnivardhanaḥ//  
 
 
 Ca.6.15.182  dve haridre vacā kuṣṭhaṃ
                            citrakaḥ kaṭurohiṇī/  
 mustaṃ ca bastamūtreṇa dahet kṣāro 'agnivardhanaḥ//  
 
 
 Ca.6.15.183  catuṣpalaṃ
                            sudhākāṇḍāttripalaṃ lavaṇatrayāt/  
 vārtākīkuḍavaṃ cārkādaṣṭau dve citrakāt pale//  
 
 
 Ca.6.15.184  dagdhāni vārtākurase
                            guṭikā bhojanottarāḥ/  
 bhuktaṃ bhuktaṃ pacantyāśu kāsaśvāsārśasāṃ hitāḥ//  
 
 
 Ca.6.15.185
                             visūcikāpratiśyāyahṛdrogaśamanāśca tāḥ/  
 ityeṣā kṣāraguṭikā kṛṣṇātreyeṇa kīrtitā//  
 iti kṣāraguḍikā/  
 Ca.6.15.186  vatsakātiviṣe pāṭhāṃ
                            duḥsparśāṃ hiṅgu citrakam/  
 cūrṇīkṛtya palāśāgrakṣāre mūtrasrute pacet//  
 
 
 Ca.6.15.187  āyase bhājane
                            &sāndrāttasmāt kolaṃ sukhāmbunā/  
 madyairvā grahaṇīdoṣaśothārśaḥpāṇḍumān pibet//  
 iti caturthakṣāraḥ/  
 Ca.6.15.188  triphalāṃ kaṭabhīṃ cavyaṃ
                            bilvamadhyamayorajaḥ/  
 rohiṇīṃ kaṭukāṃ mustaṃ kuṣṭhaṃ pāṭhāṃ ca hiṅgu ca//  
 
 
 Ca.6.15.189  madhukaṃ
                            muṣkakayavakṣārau trikaṭukaṃ vacām/  
 viḍaṅgaṃ pippalīmūlaṃ svarjikāṃ nimbacitrakau//  
 
 
 Ca.6.15.190  mūrvājamodendrayavān
                            guḍūcīṃ devadāru ca/  
 kārṣikaṃ lavaṇānāṃ ca pañcānāṃ palikānpṛthak//  
 
 
 Ca.6.15.191  bhāgān dadhni trikuḍave
                            ghṛtatailena mūrcchitam/  
 antardhūmaṃ śanairdagdhvā tasmāt pāṇitalaṃ pibet//  
 
 
 Ca.6.15.192  sarpiṣā
                            kaphavātārśograhaṇīpāṇḍurogavān/  
 plīhamūtragrahaśvāsahikkākāsakrimijvarān//  
 
 
 Ca.6.15.193  śoṣātisārau śvayathuṃ
                            pramehānāhahṛdgrahān/  
 hanyāt &sarvaviṣaṃ caiva kṣāro 'agnijanano varaḥ//  
 
 
 Ca.6.15.194  jīrṇe rasairvā
                            madhurairaśnīyāt payasā 'api vā/  
 iti pañcamakṣāraḥ/  
 tridoṣe vidhividvaidyaḥ pañca karmāṇi kārayet//  
 
 
 Ca.6.15.195  ghṛtakṣārāsavāriṣṭān
                            dadyāccāgnivivardhanān/  
 kriyā yā cānilādīnāṃ nirdiṣṭā grahaṇīṃ prati//  
 
 
 Ca.6.15.196  vyatyāsāttāṃ samastāṃ vā
                            kuryāddoṣaviśeṣavit/  
 snehanaṃ svedanaṃ śuddhirlaṅghanaṃ dīpanaṃ ca yat//  
 
 
 Ca.6.15.197  cūrṇāni
                            lavaṇakṣāramadhvariṣṭasurāsavāḥ/  
 vividhāstakrayogāśca dīpanānāṃ ca sarpiṣām//  
 
 
 Ca.6.15.198  grahaṇīrogibhiḥ sevyāḥ,
                            kriyāṃ cāvasthikīṃ śṛṇu/  
 ṣṭhīvanaṃ ślaiṣmike rūkṣaṃ dīpanaṃ tiktasaṃyutam//  
 
 
 Ca.6.15.199  sakṛdrūkṣaṃ sakṛtsnigdhaṃ
                            kṛśe bahukaphe hitam/  
 parīkṣyāmaṃ śarīrasya dīpanaṃ snehasaṃyutam//  
 
 
 Ca.6.15.200  dīpanaṃ bahupittasya
                            tiktaṃ madhurasaṃyutam/  
 bahuvātasya tu snehalavaṇāmlayutaṃ hitam//  
 
 
 Ca.6.15.201  sandhukṣati tathā
                            vahnireṣāṃ vidhivadindhanaiḥ/  
 snehameva paraṃ vidyāddurbalānaladīpanam//  
 
 
 Ca.6.15.202  nālaṃ snehasamiddhasya
                            śamāyānnaṃ sugurvapi/  
 mandāgniravipakvaṃ tu purīṣaṃ yo 'atisāryate//  
 
 
 Ca.6.15.203  dīpanīyauṣadhairyuktāṃ
                            ghṛtamātrāṃ pibettu saḥ/  
 tayā samānaḥ pavanaḥ &prasanno mārgamāsthitaḥ//  
 
 
 Ca.6.15.204  agneḥ samīpacāritvādāśu
                            prakurute balam/  
 kāṭhinyādyaḥ purīṣaṃ tu kṛcchrānmuñcati mānavaḥ//  
 
 
 Ca.6.15.205  saghṛtaṃ lavaṇairyuktaṃ
                            naro 'annāvagrahaṃ pibet/  
 raukṣyānmande pibetsarpistailaṃ vā dīpanairyutam//  
 
 
 Ca.6.15.206  atisnehāttu mande 'agnau
                            cūrṇāriṣṭāsavā hitāḥ/  
 bhinne gudopalepāttu male tailasurāsavāḥ//  
 
 
 Ca.6.15.207  udāvartāttu mande 'agnau
                            nirūhāḥ snehabastayaḥ/  
 doṣavṛddhyā tu mande 'agnau śuddho doṣavidhiṃ caret//  
 
 
 Ca.6.15.208  vyādhiyuktasya mande tu
                            sarpirevāgnidīpanam/  
 upavāsācca mande 'agnau yavāgūbhiḥ pibedghṛtam//  
 
 
 Ca.6.15.209  annāvapīḍitaṃ balyaṃ
                            dīpanaṃ bṛṃhaṇaṃ ca tat/  
 dīrghakālaprasaṅgāttu kṣāmakṣīṇakṛśānnarān//  
 
 
 Ca.6.15.210  prasahānāṃ rasaiḥ
                            sāmlairbhojayet piśitāśinām/  
 laghu, tīkṣṇoṣṇaśodhitvāddīpayantyāśu te 'analam//  
 
 
 Ca.6.15.211
                             māṃsopacitamāṃsatvāttathā++āśutarabṛṃhaṇāḥ/  
 nābhojanena kāyāgnirdīpyate nātibhojanāt//  
 
 
 Ca.6.15.212  yathā nirindhano
                            vahniralpo vā 'atīndhanāvṛtaḥ/  
 &snehānnavidhibhiścitraiścūrṇāriṣṭasurāsavaiḥ//  
 
 
 Ca.6.15.213  samyakprayuktairbhiṣajā
                            balamagneḥ pravardhate/  
 yathā hi sāradārvagniḥ sthiraḥ saṃtiṣṭhate ciram//  
 
 
 Ca.6.15.214
                             snehānnavidhibhistadvadantaragnirbhavet sthiraḥ/  
 hitaṃ jīrṇe mitaṃ cāśnaṃściramārogyamaśnute//  
 
 
 Ca.6.15.215  avaiṣamyeṇa
                            dhātūnāmagnivṛddhau yateta nā/  
 samairdoṣaiḥ samo madhye dehasyoṣmā 'agnisaṃsthitaḥ//  
 
 
 Ca.6.15.216  pacatyannaṃ
                            tadārogyapuṣṭyāyurbalavṛddhaye/  
 doṣairmando 'ativṛddho vā viṣamairjanayedgadān//  
 
 
 Ca.6.15.217  vācyaṃ mandasya
                            tatroktamativṛddhasya vakṣyate/  
 nare kṣīṇakaphe pittaṃ kupitaṃ mārutānugam//  
 
 
 Ca.6.15.218  svoṣmaṇā pāvakasthāne
                            balamagneḥ prayacchati/  
 tadā labdhabalo dehe virūkṣe sānilo 'analaḥ//  
 
 
 Ca.6.15.219  paribhūya pacatyannaṃ
                            taikṣṇyādāśu muhurmuhuḥ/  
 paktvā 'annaṃ sa tato dhātūñchoṇitādīn pacatyapi//  
 
 
 Ca.6.15.220  tato
                            daurbalyamātaṅkānmṛtyuṃ copanayennaram/  
 bhukte 'anne labhate śāntiṃ jīrṇamātre pratāmyati//  
 
 
 Ca.6.15.221  tṛṭśvāsadāhamūrcchādyā
                            vyādhayo 'atyagnisaṃbhavāḥ/  
 tamatyagniṃ gurusnigdhaśītairmadhuravijjalaiḥ//  
 
 
 Ca.6.15.222  annapānairnayecchāntiṃ
                            dīptamagnimivāmbubhiḥ/  
 muhurmuhurajīrṇe 'api bhojyānyasyopahārayet//  
 
 
 Ca.6.15.223  nirindhano 'antaraṃ
                            labdhvā yathainaṃ na vipādayet/  
 pāyasaṃ kṛśarāṃ snigdhaṃ paiṣṭikaṃ guḍavaikṛtam//  
 
 
 Ca.6.15.224
                             adyāttathaudakānūpapiśitāni bhṛtāni ca/  
 matsyānviśeṣataḥ ślakṣṇānsthiratoyacarāṃstathā//  
 
 
 Ca.6.15.225  āvikaṃ ca bhṛtaṃ
                            &māṃsamadyādatyagnināśanam/  
 yavāgūṃ samadhūcchiṣṭāṃ ghṛtaṃ vā kṣudhitaḥ pibet//  
 
 
 Ca.6.15.226  godhūmacūrṇamanthaṃ vā
                            vyadhayitvā sirāṃ pibet/  
 payo vā śarkarāsarpirjīvanīyauṣadhaiḥ śṛtam//  
 
 
 Ca.6.15.227  phalānāṃ
                            &tailayonīnāmutkruñcāśca saśarkarāḥ/  
 mārdavaṃ janayantyagneḥ snigdhā māṃsarasāstathā//  
 
 
 Ca.6.15.228  pibecchītāmbunā
                            sarpirmadhūcchiṣṭena saṃyutam/  
 godhūmacūrṇaṃ payasā sasarpiṣkaṃ pibennaraḥ//  
 
 
 Ca.6.15.229  ānūparasasiddhān vā trīn
                            snehāṃstailavarjitān/  
 payasā &saṃmitaṃ cāpi ghanaṃ trisnehasaṃyutam//  
 
 
 Ca.6.15.230  narīstanyena saṃyuktāṃ
                            pibedaudumbarīṃ tvacam/  
 tābhyāṃ vā pāyasaṃ siddhamadyādatyagniśāntaye//  
 
 
 Ca.6.15.231  śyāmātrivṛdvipakvaṃ vā
                            payo dadyādvirecanam/  
 asakṛt pittaśāntyarthaṃ pāyasapratibhojanam//  
 
 
 Ca.6.15.232  prasamīkṣya bhiṣak
                            prājñastasmai dadyādvidhānavit/  
 yatkiñcinmadhuraṃ medyaṃ śleṣmalaṃ gurubhojanam//  
 
 
 Ca.6.15.233  sarvaṃ tadatyagnihitaṃ
                            bhuktvā prasvapanaṃ divā/  
 medyānyannāni yo+&atyagnāvapratāntaḥ samaśnute//  
 
 
 Ca.6.15.234  na tannimittaṃ vyasanaṃ
                            labhate puṣṭimeva ca/  
 kaphe vṛddhe jite pitte mārute cānalaḥ samaḥ//  
 
 
 Ca.6.15.235  samadhātoḥ pacatyannaṃ
                            puṣṭyāyurbalavṛddhaye/  
 bhavanti cātra--- pathyāpathyamihaikatra bhuktaṃ samaśanaṃ matam//  
 
 
 Ca.6.15.236  viṣamaṃ bahu vā 'alpaṃ
                            vā 'apyaprāptātītakālayoḥ/  
 bhuktaṃ pūrvānnaśeṣe tu punaradhyaśanaṃ matam//  
 
 
 Ca.6.15.237  trīṇyapyetāni mṛtyuṃ vā
                            ghorān vyādhīnsṛjanti vā/  
 prātarāśe tvajīrṇe 'api sāyamāśo na duṣyati//  
 
 
 Ca.6.15.238  divā prabudhyate 'arkeṇa
                            hṛdayaṃ puṇḍarīkavat/  
 tasminvibuddhe srotāṃsi sphuṭatvaṃ yānti sarvaśaḥ//  
 
 
 Ca.6.15.239  vyāyāmācca vihārācca
                            vikṣiptatvācca cetasaḥ/  
 na kledamupagacchanti divā tenāsya dhātavaḥ//  
 
 
 Ca.6.15.240
                             aklinneṣvannamāsiktamanyatteṣu na duṣyti/  
 avidagdha iva kṣīre kṣīramanyadvimiśritam//  
 
 
 Ca.6.15.241  naiva dūṣyati tenaiva
                            samaṃ saṃpadyate yathā/  
 rātrau tu hṛdaye mlāne saṃvṛteṣvayaneṣu ca/  
 yānti koṣṭhe parikledaṃ saṃvṛte dehadhātavaḥ//  
 
 
 Ca.6.15.242  klenneṣvanyadapakveṣu
                            teṣvāsiktaṃ praduṣyati/  
 vidagdheṣu payaḥsvanyat payastaptamivārpitam//  
 
 
 Ca.6.15.243  naiśeṣvāhārajāteṣu
                            nāvipakveṣu buddhimān/  
 tasmādanyatsamaśnīyātpālayiṣyanbalāyuṣī//  
 
 Ca.6.15.244  tatra ślokāḥ--- 
 
 antaragniguṇā dehaṃ yathā dhārayate ca saḥ/  
 yathā 'annaṃ pacyate yāṃśca yathā++āharaḥ karotyapi//  
 
 
 Ca.6.15.245  ye 'agnayo yāṃśca puṣyanti
                            yāvanto ye pacanti yān/  
 rasādīnāṃ kramotpattirmalānāṃ tebhya eva ca//  
 
 
 Ca.6.15.246
                             vṛṣyāṇāmāśukṛddheturdhātukālodbhavakramaḥ/  
 rogaikadeśakṛddheturantaragniryathā 'adhikaḥ//  
 
 
 Ca.6.15.247  praduṣyati yathā duṣṭo
                            yān rogāñjanayatyapi/  
 grahaṇī yā &yathā yacca grahaṇīdoṣalakṣaṇam//  
 
 
 Ca.6.15.248  pūrvarūpaṃ pṛthak caiva
                            vyañjanaṃ sacikitsitam/  
 caturvidhasya nirdiṣṭaṃ tathā cāvasthikī kriyā//  
 
 
 Ca.6.15.249  jāyate ca
                            yathā 'atyagniryacca tasya cikitsitam/  
 uktavāniha tat sarvaṃ grahaṇīdoṣake muniḥ//  
 
 ityagniveśakṛte tantre 'aprāpte dṛḍhabalasaṃpūrite cikitsāsthāne
                        grahaṇīcikitsitaṃ nāma pañcadaśo 'adhyāyaḥ//15// 
 
 
                    ṣoḍaśo 'adhyāyaḥ/
                     Ca.6.16.1  athā pāṇḍurogacikitsitaṃ
                        vyākhyāsyāmaḥ//  
 Ca.6.16.2  iti ha smāha bhagavānātreyaḥ//  
 
 Ca.6.16.3  pāṇḍurogāḥ smṛtāḥ pañca
                            vātapittakaphaistrayaḥ/  
 caturthaḥ sannipātena pañcamo bhakṣaṇānmṛdaḥ//  
 
 
 Ca.6.16.4  doṣāḥ pittapradhānāstu yasya
                            kupyanti dhātuṣu/  
 śaisthilyaṃ tasya dhātūnāṃ gauravaṃ copajāyate//  
 
 
 Ca.6.16.5  tato varṇabalasnehā ye
                            cānye 'apyojaso guṇāḥ/  
 vrajanti kṣayamatyarthaṃ doṣadūṣyapradūṣaṇāt//  
 
 
 Ca.6.16.6  so 'alparakto 'alpamedasko
                            niḥsāraḥ śithilendriyaḥ/  
 vaivarṇyaṃ bhajate, tasya hetuṃ śṛṇu salakṣaṇam//  
 
 
 Ca.6.16.7
                             kṣārāmlalavaṇātyuṣṇaviruddhāsātmyabhojanāt/  
 niṣpāvamāṣapiṇyākatilatailaniṣevaṇāt//  
 
 
 Ca.6.16.8  vidagdhe 'anne
                            divāsvapnādvyāyāmānmaithunāttathā/  
 pratikarmaturvaiṣamyādvegānāṃ ca vidhāraṇāt//  
 
 
 Ca.6.16.9
                             kāmacintābhayakrodhaśokopahatacetasaḥ/  
 samudīrṇaṃ yadā pittaṃ hṛdaye samavasthitam//  
 
 
 Ca.6.16.10  vāyunā balinā kṣiptaṃ
                            saṃprāpya dhamanīrdaśa/  
 prapannaṃ kevalaṃ dehaṃ tvaṅnāṃsāntaramāśritam//  
 
 
 Ca.6.16.11  pradūṣya
                            kaphavātāsṛktvaṅnāṃsāni karoti tat/  
 pāṇḍuhāridraharitān varṇān bahuvidhāṃstvaci//  
 
 
 Ca.6.16.12  sa pāṇḍuroga ityuktaḥ tasya
                            liṅgaṃ bhaviṣyataḥ/  
 hṛdayaspandanaṃ raukṣyaṃ svedābhāvaḥ śramastathā//  
 
 
 Ca.6.16.13  saṃbhūte 'asmin bhavet
                            sarvaḥ karṇakṣveḍī hatānalaḥ/  
 durbalaḥ sadano 'annadviṭ śramabhramanipīḍitaḥ//  
 
 
 Ca.6.16.14
                             gātraśūlajvaraśvāsagauravārucimānnaraḥ/  
 mṛditairiva gātraiśca pīḍitonmathitairiva//  
 
 
 Ca.6.16.15  śūnākṣikūṭo haritaḥ
                            śīrṇalomā hataprabhaḥ/  
 kopanaḥ śiśiradveṣī nidrāluḥ ṣṭhīvano 'alpavāk//  
 
 
 Ca.6.16.16
                             piṇḍikodveṣṭakaṭyūrupādaruksadanāni ca/  
 &bhavantyārohaṇāyāsairviśeṣaścāsya vakṣyate//  
 
 
 Ca.6.16.17  āhārairupacāraiśca vātalaiḥ
                            kupito 'anilaḥ/  
 janayet-&kṛṣṇapāṇḍutvaṃ tathā rūkṣāruṇāṅgatām//  
 
 
 Ca.6.16.18  aṅgamardaṃ rujaṃ todaṃ
                            kampaṃ pārśvaśirorujam/  
 varcaḥśoṣāsyavairasyaśophānāhabalakṣayān//  
 
 
 Ca.6.16.19  pittalasyācitaṃ pittaṃ
                            yathoktaiḥ svaiḥ prakopaṇaiḥ/  
 dūṣayitvā tu raktādīn pāṇḍurogāya kalpate//  
 
 
 Ca.6.16.20  sa pīto haritābho vā
                            jvaradāhasamanvitaḥ/  
 &tṛṣṇāmūrcchāpipāsārtaḥ pītamūtraśakṛnnaraḥ//  
 
 
 Ca.6.16.21  svedanaḥ śītakāmaśca na
                            cānnamabhinandati/  
 kaṭukāsyo na cāsyoṣṇamupaśete 'amlameva ca//  
 
 
 Ca.6.16.22  udgāro 'amlo vidāhaśca
                            vidagdhe 'anne 'asya jāyate/  
 daurgandhyaṃ bhinnavarcastvaṃ daurbalyaṃ tama eva ca//  
 
 
 Ca.6.16.23  vivṛddhaḥ śleṣmalaiḥ śleṣmā
                            pāṇḍurogaṃ sa pūrvavat/  
 karoti gauravaṃ tandrāṃ chardiṃ śvetāvabhāsatām//  
 
 
 Ca.6.16.24  prasekaṃ lomaharṣaṃ ca
                            sādaṃ mūrcchāṃ bhramaṃ klamam/  
 śvāsaṃ kāsaṃ tathā++ālasyamaruciṃ vāksvaragraham//  
 
 
 Ca.6.16.25  śuklamūtrākṣivarcastvaṃ
                            kaṭurūkṣoṣṇakāmatām/  
 śvayathuṃ &madhurāsyatvamiti pāṇḍvāmayaḥ kaphāt//  
 
 
 Ca.6.16.26  sarvānnasevinaḥ sarve duṣṭā
                            doṣāstridoṣajam/  
 tridoṣaliṅgaṃ kurvanti pāṇḍurogaṃ suduḥsaham//  
 
 
 Ca.6.16.27  mṛttikādanaśīlasya
                            kupyatyanyatamo malaḥ/  
 kaṣāyā mārutaṃ, pittamūṣarā, madhurā kapham//  
 
 
 Ca.6.16.28  kopayenmṛdrasādīṃśca
                            raukṣyādbhuktaṃ &virūkṣayet/  
 pūrayatyavipakvaiva srotāṃsi niruṇaddhi ca//  
 
 
 Ca.6.16.29  indriyāṇāṃ balaṃ hatvā tejo
                            vīryaujasī tathā/  
 pāṇḍurogaṃ karotyāśu balavarṇāgnināśanam//  
 
 
 Ca.6.16.30  &śūnagaṇḍākṣikūṭabhrūḥ
                            śūnapānnābhimehanaḥ/  
 krimikoṣṭho 'atisāryeta malaṃ sāsṛk kaphānvitam//  
 
 
 Ca.6.16.31  pāṇḍurogaścirotpannaḥ
                            kharībhūto na sidhyati/  
 &kālaprakarṣācchūno nā yaśca pītāni paśyati//  
 
 
 Ca.6.16.32  baddhālpaviṭkaṃ sakaphaṃ
                            haritaṃ yo 'atisāryate/  
 dīnaḥ śvetātidigdhāṅgaśchardimūrcchātṛṣārditaḥ//  
 
 
 Ca.6.16.33  sa nāstyasṛkkṣayādyaśca
                            pāṇḍuḥ śvetatvamāpnuyāt/  
 iti pañcavidhasyoktaṃ pāṇḍurogasya lakṣaṇam//  
 
 
 Ca.6.16.34  pāṇḍurogī tu yo 'atyarthaṃ
                            pittalāni niṣevate/  
 tasya pittamasṛgmāṃsaṃ dagdhvā rogāya kalpate//  
 
 
 Ca.6.16.35  hāridranetraḥ sa bhṛśaṃ
                            hāridratvaṅnakhānanaḥ/  
 raktapītaśakṛnmūtro bhekavarṇo hatendriyaḥ//  
 
 
 Ca.6.16.36
                             dāhāvipākadaurbalyasadanārucikarṣitaḥ/  
 kāmalā bahupittaiṣā koṣṭhaśākhāśrayā matā//  
 
 
 Ca.6.16.37  kālāntarāt kharībhūtā
                            kṛcchrā syāt kumbhakāmalā/  
 &kṛṣṇapītaśakṛnmūtro bhṛśaṃ śūnaśca mānavaḥ//  
 
 
 Ca.6.16.38
                             saraktākṣimukhacchardiviṇmūtro yaśca tāmyati/  
 dāhārucitṛṣānāhatandrāmohasamanvitaḥ//  
 
 
 Ca.6.16.39  naṣṭāgnisaṃjñaḥ kṣipraṃ hi
                            kāmalāvān vipadyate/  
 sādhyānāmitareṣāṃ tu pravakṣyāmi cikitsitam//  
 
 
 Ca.6.16.40  tatra pāṇḍvāmayī
                            snigdhastīkṣṇairūrdhvānulomikaiḥ/  
 saṃśodhyo mṛdubhistiktaiḥ kāmalī tu virecanaiḥ//  
 
 
 Ca.6.16.41  tābhyāṃ
                            saṃśuddhakoṣṭhābhyāṃ pathyānyannāni dāpayet/  
 śālīn sayavagodhūmān purāṇān yūṣasaṃhitān//  
 
 
 Ca.6.16.42  mudgāḍhakīmasūraiśca
                            jāṅgalaiśca rasairhitaiḥ/  
 yathādoṣaṃ viśiṣṭaṃ ca tayorbhaiṣajyamācaret//  
 
 
 Ca.6.16.43  pañcagavyaṃ mahātiktaṃ
                            kalyāṇakamathāpi vā/  
 snehanārthaṃ ghṛtaṃ dadyāt kāmalāpāṇḍurogiṇe//  
 
 
 Ca.6.16.44  dāḍimāt kuḍavo dhānyāt
                            kuḍavārdhaṃ palaṃ palam/  
 citrakācchṛṅgaverācca pippalyaṣṭamikā tathā//  
 
 
 Ca.6.16.45  taiḥ kalkairviṃśatipalaṃ
                            ghṛtasya salilāḍhake/  
 siddhaṃ hṛtpāṇḍugulmārśaḥplīhavātakaphārtinut//  
 
 
 Ca.6.16.46  dīpanaṃ śvāsakāsaghnaṃ
                            mūḍhavāte ca śasyate/  
 duḥkhaprasavinīnāṃ ca vandhyānāṃ caiva garbhadam//  
 iti dāḍimādyaṃ ghṛtam/  
 Ca.6.16.47  kaṭukā rohiṇī mustaṃ
                            haridre vatsakāt palam/  
 paṭolaṃ candanaṃ mūrvā trāyamāṇā durālabhā//  
 
 
 Ca.6.16.48  kṛṣṇā parpaṭako nimbo
                            bhūnimbo devadāru ca/  
 taiḥ kārṣikairghṛtaprasthaḥ siddhaḥ &kṣīracaturguṇaḥ//  
 
 
 Ca.6.16.49  raktapittaṃ jvaraṃ dāhaṃ
                            śvayathuṃ sabhagandaram/  
 arśāṃsyasṛgdaraṃ caiva hanti visphoṭakāṃstathā//  
 iti kaṭukādyaṃ ghṛtam/  
 Ca.6.16.50  pathyāśatarase
                            pathyāvṛntārdhaśatakalkavān/  
 prasthaḥ siddho ghṛtāt peyaḥ sa pāṇḍvāmayagulmanut//  
 iti pathyāghṛtam/  
 Ca.6.16.51  dantyāścatuṣpalarase
                            piṣṭairdantīśalāṭubhiḥ/  
 tadvatprastho ghṛtātsiddhaḥ plīhapāṇḍvartiśophajit//  
 iti dantīghṛtam/  
 Ca.6.16.52  purāṇasarpiṣaḥ prastho
                            drākṣārdhaprasthasādhitaḥ/  
 kāmalāgulmapāṇḍvartijvaramehodarāpahaḥ//  
 iti drākṣāghṛtam/  
 Ca.6.16.53
                             haridrātriphalānimbabalāmadhukasādhitam/  
 sakṣīraṃ māhiṣaṃ sarpiḥ kāmalāharamuttamam//  
 iti haridrādighṛtam/  
 Ca.6.16.54  gomūtre dviguṇe dārvyāḥ
                            kalkākṣadvayasādhitaḥ/  
 dārvyāḥ pañcapalakvāthe kalke kālīyake paraḥ//  
 
 
 Ca.6.16.55  māhiṣāt sarpiṣaḥ prasthaḥ
                            pūrvaḥ pūrve pare paraḥ/  
 snehairebhirupakramya snigdhaṃ matvā virecayet//  
 
 
 Ca.6.16.56  payasā mūtrayuktena bahuśaḥ
                            kevalena vā/  
 dantīphalarase koṣṇe kāśmaryāñjalinā śṛtam//  
 
 
 Ca.6.16.57  krākṣāñjaliṃ mṛditvā vā
                            dadyāt pāṇḍvāmayāpaham/  
 dviśarkaraṃ trivṛccūrṇaṃ palārdhaṃ paittikaḥ pibet//  
 
 
 Ca.6.16.58  kaphapāṇḍustu
                            &gomūtraklinnayuktāṃ harītakīm/  
 &āragvadhaṃ rasenekṣorvidāryāmalakasya ca//  
 
 
 Ca.6.16.59  satryūṣaṇaṃ bilvapatraṃ
                            pibennā kāmalāpaham/  
 dantyardhapalakalkaṃ vā dviguḍaṃ śītavāriṇā//  
 
 
 Ca.6.16.60  kāmalī trivṛtāṃ vā 'api
                            triphalāyā rasaiḥ pibet/  
 viśālātriphalāmustakuṣṭhadārukaliṅgakān//  
 
 
 Ca.6.16.61  kārṣikānardhakarṣāṃśāṃ
                            kuryādativiṣāṃ tathā/  
 karṣau madhurasāyā dvau &sarvametat sukhāmbunā//  
 
 
 Ca.6.16.62  mṛditaṃ taṃ rasaṃ pūtaṃ
                            pītvā lihyācca madhvanu/  
 kāsaṃ śvāsaṃ jvaraṃ dāhaṃ pāṇḍurogamarocakam//  
 
 
 Ca.6.16.63  gulmānāhāmavātāṃśca
                            raktapittaṃ ca nāśayet/  
 triphalāyā guḍūcyā vā dārvyā nimbasya vā rasam//  
 
 
 Ca.6.16.64  śītaṃ madhuyutaṃ prātaḥ
                            kāmalārtaḥ pibennaraḥ/  
 kṣīramūtraṃ pibet pakṣaṃ gavyaṃ māhiṣameva vā//  
 
 
 Ca.6.16.65  pāṇḍurgomūtrayuktaṃ vā
                            saptāhaṃ triphalārasam/  
 tarujān jvalitānmūtre nirvāpyāmṛdya cāṅkurān//  
 
 
 Ca.6.16.66  mātuluṅgasya tat pūtaṃ
                            pāṇḍuśothaharaṃ pibet/  
 svarṇakṣīrī trivṛcchyāme bhadradāru sanāgaram//  
 
 
 Ca.6.16.67  gomūtrāñjalinā piṣṭaṃ mūtre
                            vā kvathitaṃ pibet/  
 kṣīramebhiḥ śṛtaṃ vā 'api pibeddoṣānulomanam//  
 
 
 Ca.6.16.68  harītakīṃ prayogeṇa
                            gomūtreṇāthavā pibet/  
 jīrṇe kṣīreṇa bhuñjīta rasena madhureṇa vā//  
 
 
 Ca.6.16.69  saptarātraṃ gavāṃ mūtre
                            bhāvitaṃ vā 'apyayorajaḥ/  
 pāṇḍurogapraśāntyarhtaṃ payasā pāyayedbhiṣak//  
 
 
 Ca.6.16.70
                             tryūṣaṇatriphalāmustaviḍaṅgacitrakāḥ samāḥ/  
 navāyorajaso bhāgāstaccūrṇaṃ kṣaudrasarpiṣā//  
 
 
 Ca.6.16.71  bhakṣayet
                            pāṇḍuhṛdrogakuṣṭhārśaḥkāmalāpaham/  
 navāyasamidaṃ cūrṇaṃ kṛṣṇātreyeṇa bhāṣitam//  
 iti navāyasacūrṇam/  
 Ca.6.16.72
                             guḍanāgaramaṇḍūratilāṃśānmānataḥ samān/  
 pippalīdviguṇāṃ kuryādguṭikāṃ pāṇḍurogiṇe//  
 
 
 Ca.6.16.73  tryūṣaṇaṃ triphalā mmustaṃ
                            viḍaṅgaṃ cavyacitrakau/  
 dārvītvaṅnākṣiko dhāturgranthikaṃ devadāru ca//  
 
 
 Ca.6.16.74  etān
                            dvipalikānbhāgāṃścūrṇaṃ kuryāt pṛthak pṛthak/  
 maṇḍūraṃ dviguṇaṃ cūrṇācchuddhamañjanasannibham//  
 
 
 Ca.6.16.75  gomūtre 'aṣṭaguṇe paktvā
                            tasmiṃstat prakṣipettataḥ/  
 udumbarasamānkṛtvā vaṭakāṃstān yathāgni nā//  
 
 
 Ca.6.16.76  upayuñjīta takreṇa sātmyaṃ
                            jīrṇe ca bhojanam/  
 maṇḍūravaṭakā hyete prāṇadāḥ pāṇḍurogiṇām//  
 
 
 Ca.6.16.77  kuṣṭhānyajīrṇakaṃ
                            śothamūrustambhaṃ kaphāmayān/  
 arśāṃsi kāmalāṃ mehaṃ plīhānaṃ śamayanti ca//  
 iti maṇḍūravaṭakāḥ/  
 Ca.6.16.78  tāpyādrijaturūpyāyomalāḥ
                            pañcapalāḥ pṛthak/  
 citrakatriphalāvyoṣaviḍaṅgaiḥ palikaiḥ saha//  
 
 
 Ca.6.16.79
                             śarkarāṣṭapalonmiśrāścūrṇitā madhunā++āplutāḥ/  
 abhyasyāstvakṣamātrā hi jīrṇe hitamitāśinā//  
 
 
 Ca.6.16.80
                             kulatthakākamācyādikapotaparihāriṇā/  
 triphalāyāstrayo bhāgāstrayastrikaṭukasya ca//  
 
 
 Ca.6.16.81  bhāgaścitrakamūlasya
                            viḍaṅgānāṃ tathaiva ca/  
 pañcāśmajatuno bhāgāstathā rūpyamalasya ca//  
 
 
 Ca.6.16.82  mākṣikasya ca śuddhasya
                            lauhasya rajasastathā/  
 aṣṭau bhāgāḥ sitāyāśca tatsarvaṃ sūkṣmacūrṇitam//  
 
 
 Ca.6.16.83  mākṣikeṇāplutaṃ
                            sthāpyamāyase bhājane śubhe/  
 udumbarasamāṃ mātrāṃ tataḥ khādedyathāgni nā//  
 
 
 Ca.6.16.84  dine dine prayuñjīta jīrṇe
                            bhojyaṃ yathepsitam/  
 varjayitvā kulatthāni kākamācīṃ kapotakam//  
 
 
 Ca.6.16.85  yogarāja iti khyāto
                            yogo 'ayamamṛtopamaḥ/  
 rasāyanamidaṃ śreṣṭhaṃ srvarogaharaṃ śivam//  
 
 
 Ca.6.16.86  pāṇḍurogaṃ viṣaṃ kāsaṃ
                            yakṣmāṇaṃ viṣamajvaram/  
 kuṣṭhānyajīrṇakaṃ mehaṃ śoṣaṃ śvāsamarocakam//  
 
 
 Ca.6.16.87  viśeṣāddhantyapasmāraṃ
                            kāmalāṃ gudajāni ca/  
 iti yogarājaḥ/  
 kauṭajatriphalānimbapaṭolaghananāgaraiḥ//  
 
 
 Ca.6.16.88  bhāvitāni daśāhāni
                            rasairdvitriguṇāni vā/  
 śilājatupalānyaṣṭau tāvatī sitaśarkarā//  
 
 
 Ca.6.16.89  tvakkṣīrī pippalī dhātrī
                            karkaṭākhyā palonmitā/  
 nidigdhyāḥ phalamūlābhyāṃ palaṃ yuktyā trigandhakam//  
 
 
 Ca.6.16.90  cūrṇitaṃ madhunaḥ
                            kuryāttripalenākṣikān guḍān/  
 dāḍimāmbupayaḥpakṣirasatoyasurāsavān//  
 
 
 Ca.6.16.91  tān
                            bhakṣayitvā 'anupibenniranno bhukta eva vā/  
 pāṇḍukuṣṭhajvaraplīhatamakārśobhagandarān//  
 
 
 Ca.6.16.92
                             &pūtihṛcchukramūtrāgnidoṣaśoṣagarodarān/  
 kāsāsṛgdarapittāsṛkśothagulmagalāmayān//  
 
 
 Ca.6.16.93  te ca sarvavraṇān hanyuḥ
                            sarvarogaharāḥ śivāḥ/  
 iti śilājatuvaṭakāḥ/  
 punarnavā trivṛdvyoṣaviḍaṅgaṃ dāru citrakam//  
 
 
 Ca.6.16.94  kuṣṭhaṃ haridre triphalā
                            dantī cavyaṃ kaliṅgakāḥ/  
 &pippalī pippalīmūlaṃ mustaṃ ceti palonmitam//  
 
 
 Ca.6.16.95  maṇḍūraṃ dviguṇaṃ
                            cūrṇādgomūtre dvyāḍhake pacet/  
 kolavaḍguṭikāḥ kṛtvā takreṇāloḍya nā pibet//  
 
 
 Ca.6.16.96  tāḥ pāṇḍurogān
                            plīhānamarśāṃsi viṣamajvaram/  
 śvayathuṃ grahaṇīdoṣaṃ hanyuḥ kuṣṭhaṃ krimīṃstathā//  
 iti punarnavamaṇḍūram/  
 Ca.6.16.97  dārvītvak triphalā vyoṣaṃ
                            viḍaṅgamayaso rajaḥ/  
 madhusarpiryutaṃ ligyāt kāmalāpāṇḍurogavān//  
 
 
 Ca.6.16.98  tulyā
                            ayorajaḥpathyāharidrāḥ kṣaudrasarpiṣā/  
 cūrṇitāḥ kāmalī ligyādguḍakṣaudreṇa vā 'abhayāḥ//  
 
 
 Ca.6.16.99  triphalā dve haridre ca
                            kaṭurohiṇyayorajaḥ/  
 cūrṇitaṃ kṣaudrasarpirbhyāṃ sa lehaḥ kāmalāpahaḥ//  
 
 
 Ca.6.16.100  dvipalāṃśāṃ tugākṣīrīṃ
                            nāgaraṃ madhuyaṣṭikām/  
 prāsthikīṃ pippalīṃ krākṣāṃ śarkarārdhatulāṃ śubhām//  
 
 
 Ca.6.16.101  dhātrīphalarasadroṇe
                            cūrṇitaṃ lehavat pacet/  
 śītaṃ madhuprasthayutaṃ lihyāt pāṇitalaṃ tataḥ//  
 
 
 Ca.6.16.102  hanyeṣa kāmalāṃ pittaṃ
                            pāṇḍuṃ kāsaṃ halīmakam/  
 iti dhātryavalehaḥ/  
 tryūṣaṇaṃ triphalā cavyaṃ citrako devadāru ca//  
 
 
 Ca.6.16.103  viḍaṅgānyatha mustaṃ ca
                            vatsakaṃ ceti cūrṇayet/  
 maṇḍūratulyaṃ taccūrṇaṃ gomūtre 'aṣṭaguṇe pacet//  
 
 
 Ca.6.16.104  śanaiḥ siddhāstathā śītāḥ
                            kāryāḥ karṣasamā guḍāḥ/  
 yathāgni bhakṣaṇīyāste plīhapāṇḍvāmayāpahāḥ//  
 
 
 Ca.6.16.105  grahaṇyarśonudaścaiva
                            takravāṭyāśinaḥ smṛtāḥ/  
 iti maṇḍūravaṭakāḥ/  
 mañjiṣṭhā rajanī drākṣā balāmūlānyayorajaḥ//  
 
 
 Ca.6.16.106  lodhraṃ caiteṣu gauḍaḥ
                            syādariṣṭaḥ pāṇḍurogiṇām/  
 iti gauḍo 'ariṣṭaḥ/  
 bījakātṣoḍaśapalaṃ triphalāyāśca viṃśatiḥ//  
 
 
 Ca.6.16.107  drākṣāyāḥ pañca lākṣāyāḥ
                            sapta droṇe jalasya tat/  
 sādhyaṃ pādāvaśeṣe tu pūtaśeṣe samāvapet//  
 
 
 Ca.6.16.108  śarkarāyāstulāṃ prasthaṃ
                            mākṣikasya ca kārṣikam/  
 vyoṣaṃ vyāghranakhośīraṃ kramukaṃ sailavālukam//  
 
 
 Ca.6.16.109  madhukaṃ
                            kuṣṭhamityetaccūrṇitaṃ ghṛtabhājane/  
 yaveṣu daśārātraṃ tadgrīṣme dviḥ śiśire sthitam//  
 
 
 Ca.6.16.110
                             pibettadgrahaṇīpāṇḍurogārśaḥśothagulmanut/  
 mūtrakṛcchrāśmarīmehakāmalāsannipātajit//  
 
 
 Ca.6.16.111  bījakāriṣṭa ityeṣa
                            ātreyeṇa prakīrtitaḥ/  
 iti bījakāriṣṭaḥ/  
 dhātrīphalasahasre dve pīḍayitvā rasaṃ tu tam//  
 
 
 Ca.6.16.112  kṣaudrāṣṭāṃśena saṃyuktaṃ
                            kṛṣṇārdhakuḍavena ca/  
 śarkarārdhatulonmiśraṃ pakṣaṃ snigdhaghaṭe sthitam//  
 
 
 Ca.6.16.113  prapibenmātrayā
                            prātarjīrṇe hitamitāśanaḥ/  
 kāmalāpāṇḍuhṛdrogavātāsṛgviṣamajvarān//  
 
 
 Ca.6.16.114
                             kāsahikkāruciśvāsāṃścaiṣo 'ariṣṭaḥ praṇāśayet/  
 iti dhātryariṣṭaḥ/  
 sthirādibhiḥ śṛtaṃ toyaṃ pānāhāre praśasyate//  
 
 
 Ca.6.16.115  pāṇḍūnāṃ, kāmalārtānāṃ
                            mṛdvīkāmalakīrasaḥ/  
 pāṇḍurogapraśāntyarhtamiti proktaṃ maharṣiṇā//  
 
 
 Ca.6.16.116  vikalpyametadbhiṣajā
                            pṛthagdoṣabalaṃ prati/  
 vātike shehabhūyiṣṭaṃ, paittike tiktaśītalam//  
 
 
 Ca.6.16.117  ślaiṣmike
                            &kaṭutiktoṣṇaṃ, vimiśraṃ sānnipātike/  
 nipātayeccharīrāttu mṛttikāṃ bhakṣitāṃ bhiṣak//  
 
 
 Ca.6.16.118  yuktijñaḥ
                            śodhanaistīkṣṇaiḥ prasamīkṣya balābalam/  
 śuddhakāyasya sarpīṃṣi balādhānāni yojayet//  
 
 
 Ca.6.16.119  vyoṣaṃ bilvaṃ haridre dve
                            triphalā dve punarnave/  
 mustānyayorajaḥ pāṭhā viḍaṅgaṃ devadāru ca//  
 
 
 Ca.6.16.120  vṛścikālī ca bhārgī ca
                            &sakṣīraistaiḥ samairghṛtam/  
 sādhayitvā pibedyuktyā naro mṛddoṣapīḍitaḥ//  
 
 
 Ca.6.16.121  tadvat
                            keśarayaṣṭyāhvapippalīkṣāraśādvalaiḥ/  
 mṛdbhakṣaṇādāturasya laulyādavinivartinaḥ//  
 
 
 Ca.6.16.122  dveṣyārthaṃ bhāvitāṃ
                            kāmaṃ dadyāttaddoṣanāśanaiḥ/  
 viḍaṅgailātiviṣayā nimbapatreṇa pāṭhayā//  
 
 
 Ca.6.16.123  vārtākaiḥ kaṭurohiṇyā
                            kauṭajairmūrvayā 'api vā/  
 yathādoṣaṃ prakurvīta bhaiṣajyaṃ pāṇḍurogiṇām//  
 
 
 Ca.6.16.124  kriyāviśeṣa eṣo 'asya mato
                            hetuviśeṣataḥ/  
 tilapiṣṭanibhaṃ yastu varcaḥ sṛjati kāmalī//  
 
 
 Ca.6.16.125  śleṣmaṇā ruddhamārgaṃ tat
                            pittaṃ kaphaharairjayet/  
 rūkṣaśītagurusvāduvyāyāmairveganigrahaiḥ//  
 
 
 Ca.6.16.126  kaphasaṃmūrcchito vāyuḥ
                            sthānāt pittaṃ kṣipedbalī/  
 hāridranetramūtratvak śvetavarcāstadā naraḥ//  
 
 
 Ca.6.16.127  bhavet sāṭopaviṣṭambho
                            guruṇā hṛdayena ca/  
 daurbalyālpāgnipārśvārtihikkāśvāsārucijvaraiḥ//  
 
 
 Ca.6.16.128
                             krameṇālpe+&anusajyeta pitte śākhāsamāśrite/  
 barhitittiridakṣāṇāṃ rūkṣāmlaiḥ kaṭukai rasaiḥ//  
 
 
 Ca.6.16.129
                             śuṣkamūlakakaulatthairyūṣaiścānnāni bhojayet/  
 mātuluṅgarasaṃ kṣaudrapippalīmaricānvitam//  
 
 
 Ca.6.16.130  sanāgaraṃ pibet pittaṃ
                            tathā 'asyaiti svamāśayam/  
 kaṭutīkṣṇoṣṇalavaṇairbhṛśāmlaiścāpyupakramaḥ//  
 
 
 Ca.6.16.131  &āpittarāgācchakṛto
                            vāyoścāpraśamādbhavet/  
 svasthānamāgate pitte purīṣe pittarañjite//  
 
 
 Ca.6.16.132  nivṛttopadravasya syāt
                            pūrvaḥ kāmaliko vidhiḥ/  
 yadā tu pāṇḍorvarṇaḥ syāddharitaśyāvapītakaḥ//  
 
 
 Ca.6.16.133  balotsāhakṣayastandrā
                            mandrāgnitvaṃ mṛdujvaraḥ/  
 strīṣvaharṣo 'aṅgamardaśca śvāsastṛṣṇā 'arucirbhramaḥ//  
 
 
 Ca.6.16.134  halīmakaṃ tadā tasya
                            vidyādanilapittataḥ/  
 guḍūcīsvarasakṣīrasādhitaṃ māhiṣaṃ ghṛtam//  
 
 
 Ca.6.16.135  sa pibettrivṛtāṃ snigdho
                            rasenāmalakasya tu/  
 virikto madhuraprāyaṃ bhajet pitānilāpaham//  
 
 
 Ca.6.16.136  drākṣālehaṃ ca pūrvoktaṃ
                            sarpīṃṣi madhurāṇi ca/  
 yāpanān kṣīrabastīṃśca śīlayetsānuvāsanān//  
 
 
 Ca.6.16.137  mārdvīkāriṣṭayogāṃśca
                            pibedyuktyā 'agnivṛddhaye/  
 kāsikaṃ cābhayālehaṃ pippalīṃ madhukaṃ balām//  
 
 
 Ca.6.16.138  payasā ca prayuñjīta
                            yathādoṣaṃ yathābalam/  
 
 tatra ślokau--- 
 
 pāṇḍoḥ pañcavidhasyoktaṃ hetulakṣaṇabheṣajam//  
 
 
 Ca.6.16.139  kāmalā dvividhā teṣāṃ
                            sādhyāsādhyatvameva ca/  
 teṣāṃ vikalpo yaścānyo mahāvyādhirhalīmakaḥ/  
 tasya coktaṃ samāsena vyañjanaṃ sacikitsitam//  
 
 ityagniveśakṛte tantre 'aprāpte dṛḍhabalasaṃpūrite cikitsāsthāne
                        pāṇḍurogacikitsitaṃ nāma ṣoḍaśo 'adhyāyaḥ//16// 
 
 
                    saptadaśo 'adhyāyaḥ/
                     Ca.6.17.1  athāto hikkāśvāsacikitsitaṃ
                        vyākhyāsyāmaḥ//  
 Ca.6.17.2  iti ha smāha bhagavānātreyaḥ//  
 
 Ca.6.17.3
                             devalokārthatattvajñamātreyamṛṣimuttamam/  
 apṛcchat saṃśayaṃ dhīmānagniveśaḥ kṛtāñjaliḥ//  
 
 
 Ca.6.17.4  ya ime dvividhāḥ
                            proktāstridoṣāstriprakopaṇāḥ/  
 rogā nānātmakāsteṣāṃ kasko bhavati durjayaḥ//  
 
 
 Ca.6.17.5  agniveśasya tadvākyaṃ śrutvā
                            matimatāṃ varaḥ/  
 uvāca paramaprītaḥ paramārthaviniścayam//  
 
 
 Ca.6.17.6  kāmaṃ prāṇaharā rogā bahavo
                            na tu te tathā/  
 yathā śvāsaśca hikkā ca prāṇānāśu nikṛntataḥ//  
 
 
 Ca.6.17.7  anyairapyupasṛṣṭasya
                            rogairjantoḥ pṛthagvidhaiḥ/  
 ante saṃjāyate hikkā śvāso vā tīvravedanaḥ//  
 
 
 Ca.6.17.8  kaphavātātmakāvetau
                            pittasthānasamudbhavau/  
 hṛdayasya rasādīnāṃ dhātūnāṃ copaśoṣaṇau//  
 
 
 Ca.6.17.9  tasmāt sādhāraṇāvetau matau
                            paramadurjayau/  
 mithyopacaritau kruddhau hata āśīviṣāviva//  
 
 
 Ca.6.17.10  pṛthak pañcavidhāvetau
                            nirdiṣṭau rogasaṃgrahe/  
 tayoḥ śṛṇu samutthānaṃ liṅgaṃ ca sabhiṣagjitam//  
 
 
 Ca.6.17.11  rajasā dhūmavātābhyāṃ
                            śītasthānāmbusevanāt/  
 vyāyāmādgrāmyadharmādhvarūkṣānnaviṣamāśanāt//  
 
 
 Ca.6.17.12
                             āmapradoṣādānāhādraukṣyādatyapatarpaṇāt/  
 daurbalyānmarmaṇo ghātāddvandvācchuddhyatiyogataḥ//  
 
 
 Ca.6.17.13
                             atīsārajvaracchardipratiśyāyakṣatakṣayāt/  
 raktapittādudāvartādvisūcyalasakādapi//  
 
 
 Ca.6.17.14  pāṇḍurogādviṣāccaiva
                            pravartete gadāvimau/  
 niṣpāvamāṣapiṇyākatilatailaniṣevaṇāt//  
 
 
 Ca.6.17.15
                             piṣṭaśālūkaviṣṭambhividāhigurubhojanāt/  
 jalajānūpapiśitadadhyāmakṣīrasevanāt//  
 
 
 Ca.6.17.16  abhiṣyandyupacārācca
                            śleṣmalānāṃ ca sevanāt/  
 kaṇṭhorasaḥ pratīghātādvibandhaiśca pṛthagvidhaiḥ//  
 
 
 Ca.6.17.17  mārutaḥ prāṇavāhīni
                            srotāṃsyāviśya kupyati/  
 uraḥsthaḥ kaphamuddhūya hikkāśvāsān karoti saḥ//  
 
 
 Ca.6.17.18  ghorān prāṇoparodhāya
                            prāṇināṃ pañca pañca ca/  
 ubhayoḥ pūrvarūpāṇi śṛṇu vakṣyāmyataḥ param//  
 
 
 Ca.6.17.19  kaṇṭhorasorgurutvaṃ ca
                            vadanasya kaṣāyatā/  
 hikkānāṃ pūrvarūpāṇi kukṣerāṭopa eva ca//  
 
 
 Ca.6.17.20  ānāhaḥ pārśvaśūlaṃ ca
                            pīḍanaṃ hṛdayasya ca/  
 prāṇasya ca vilomatvaṃ śvāsānāṃ pūrvalakṣaṇam//  
 
 
 Ca.6.17.21  prāṇodakānnavāhīni srotāṃsi
                            sakapho 'anilaḥ/  
 hikkāḥ karoti saṃrudhya tāsāṃ liṅgaṃ pṛthak śṛṇu//  
 
 
 Ca.6.17.22  kṣīṇamāṃsabalaprāṇatejasaḥ
                            sakapho 'anilaḥ/  
 gṛhītvā sahasā kaṇṭhamuccairghoṣavatīṃ bhṛśam//  
 
 
 Ca.6.17.23  karoti satataṃ
                            hikkāmekadvitriguṇāṃ tathā/  
 prāṇaḥ srotāṃsi marmāṇi saṃrudhyoṣmāṇameva ca//  
 
 
 Ca.6.17.24  saṃjñāṃ muṣṇāti gātrāṇāṃ
                            stambhaṃ saṃjanayatyapi/  
 mārgaṃ caivānnapānānāṃ ruṇaddhyupahatasmṛteḥ//  
 
 
 Ca.6.17.25  sāśruviplutanetrasya
                            stabdhaśaṅkhacyutabhruvaḥ/  
 saktajalpapralāpasya nirvṛtiṃ nādhigacchataḥ//  
 
 
 Ca.6.17.26  mahāmūlā mahāvegā mahāśabdā
                            mahābalā/  
 mahāhikketi sā nṝṇāṃ sadyaḥ prāṇaharā matā//  
 iti mahāhikkā/  
 Ca.6.17.27  hikkate yaḥ pravṛddhastu
                            kṛśo dīnamanā naraḥ/  
 jarjareṇorasā kṛcchraṃ gambhīramanunādayan//  
 
 
 Ca.6.17.28  saṃjṛmbhan saṃkṣipaṃścaiva
                            tathā 'aṅgāni prasārayan/  
 pārśve cobhe samāyamya kūjan stambharugarditaḥ//  
 
 
 Ca.6.17.29  nābheḥ pakvāśayādvā 'api
                            hikkā cāsyopajāyate/  
 kṣobhayantī bhṛśaṃ dehaṃ nāmayantīva tāmyataḥ//  
 
 
 Ca.6.17.30  ruṇaddhyucchvāsamārgaṃ tu
                            pranaṣṭabalacetasaḥ/  
 gambhīrā nāma sā tasya hikkā prāṇāntikī matā//  
 iti gambhīrā hikkā/  
 Ca.6.17.31  vyapetā jāyate hikkā
                            yā 'annapāne caturvidhe/  
 āhārapariṇāmānte bhūyaśca labhate balam//  
 
 
 Ca.6.17.32
                             pralāpavamyatīsāratṛṣṇārtasya vicetasaḥ/  
 jṛmbhiṇo viplutākṣasya śuṣkāsyasya vināminaḥ//  
 
 
 Ca.6.17.33  paryādhmātasya hikkā yā
                            jatrumūlādasantatā/  
 sā vyapeteti vijñeyā hikkā prāṇoparodhinī//  
 iti vyapetā hikkā/  
 Ca.6.17.34  kṣudravāto yadā
                            koṣṭhādvyāyāmaparighaṭṭitaḥ/  
 kaṇṭhe prapadyate hikkāṃ tadākṣudrāṃ karoti saḥ//  
 
 
 Ca.6.17.35  atiduḥkhā na sā
                            coraḥśiromarmaprabādhinī/  
 na cocchvāsānnapānānāṃ mārgamāvṛtya tiṣṭhati//  
 
 
 Ca.6.17.36  vṛddhimāyasyato yāti
                            bhuktamātre ca mārdavam/  
 yataḥ pravartate pūrvaṃ tata eva nirvatate//  
 
 
 Ca.6.17.37  hṛdayaṃ kloma kaṇṭhaṃ ca
                            tālukaṃ ca samāśritā/  
 mṛdvī sā kṣudrahikketi nṛṇāṃ sādhyā prakīrtitā//  
 iti kṣudrahikkā/  
 Ca.6.17.38  sahasā 'atyabhyavahṛtauḥ
                            pānānnaiḥ pīḍito 'anilaḥ/  
 ūrdhvaṃ prapadyate koṣṭhānmadyairvā 'atimadapradaiḥ//  
 
 
 Ca.6.17.39
                             tathā 'atiroṣabhāṣyādhvahāsyabhārātivatanaiḥ/  
 vāyuḥ koṣṭhagato dhāvan pānabhojyaprapīḍitaḥ//  
 
 
 Ca.6.17.40  uraḥsrotaḥ samāviśya
                            kuryāddhikkāṃ tato 'annajām/  
 tathā śanairasaṃbandhaṃ kṣuvaṃścāpi sa hikkate//  
 
 
 Ca.6.17.41  na marmabādhājananī
                            nendriyāṇāṃ prabādhinī/  
 hikkā pīte tathā bhukte śamaṃ yāti ca sā 'annajā//  
 ityannajā hikkā/  
 Ca.6.17.42  atisaṃcitadoṣasya
                            bhaktacchedakṛśasya ca/  
 vyādhibhiḥ kṣīṇadehasya vṛddhasyātivyavāyinaḥ//  
 
 
 Ca.6.17.43  āsāṃ yā sā samutpannā hikkā
                            hantyāśu jīvitam/  
 yamikā ca pralāpārtitṛṣṇāmohasamanvitā//  
 
 
 Ca.6.17.44  akṣīṇaścāpyadīnaśca
                            sthiradhātvindriyaśca yaḥ/  
 tasya sādhayituṃ śakyā yamikā hantyato 'anyathā//  
 
 
 Ca.6.17.45  yadā srotāṃsi saṃrudhya
                            mārutaḥ kaphapūrvakaḥ/  
 viṣvagvrajati saṃruddhastadā śvāsānkaroti saḥ//  
 
 
 Ca.6.17.46  uddhūyamānavāto yaḥ
                            śabdavadduḥkhito naraḥ/  
 uccaiḥ śvasiti saṃruddho mattarṣabha ivāniśam//  
 
 
 Ca.6.17.47  pranaṣṭajñānavijñānastathā
                            vibhrāntalocanaḥ/  
 vikṛtākṣyānano baddhamūtravarcā viśīrṇavāk//  
 
 
 Ca.6.17.48  dīnaḥ praśvasitaṃ cāsya
                            dūrādvijñāyate bhṛśam/  
 mahāśvāsopasṛṣṭaḥ sa kṣiprameva vipadyate//  
 iti mahāśvāsaḥ/  
 Ca.6.17.49  dīrghaṃ śvasiti yastūrdhvaṃ
                            na ca pratyāharatyadhaḥ/  
 śleṣmāvṛtamukhasrotāḥ kruddhagandhavahārditaḥ//  
 
 
 Ca.6.17.50  ūrdhvadṛṣṭirvipaśyaṃśca
                            vibhrāntākṣa itastataḥ/  
 pramudhyan vedanārtaśca śuṣkāsyo 'aratipīḍitaḥ//  
 
 
 Ca.6.17.51  ūrdhvaśvāse &prakupite
                            hyadhaḥśvāso nirudhyate/  
 mudhyatastāmyataścordhvaṃ śvāsastasyaiva hantyasūn//  
 ityūrdhvaśvāsaḥ/  
 Ca.6.17.52  yastu śvasiti vicchinnaṃ
                            sarvaprāṇena pīḍitaḥ/  
 na vā śvasiti duḥkhārto marmacchedarugarditaḥ//  
 
 
 Ca.6.17.53  ānāhasvedamūrcchārto
                            dadyamānena bastinā/  
 viplutākṣaḥ parikṣīṇaḥ śvasan raktaikalocanaḥ//  
 
 
 Ca.6.17.54  vicetāḥ pariśuṣkāsyo
                            vivarṇaḥ pralapannaraḥ/  
 chinnaśvāsena vicchinnaḥ sa śīghraṃ prajahātyasūn//  
 iti chinnaśvāsaḥ/  
 Ca.6.17.55  pratilomaṃ yadā vāyuḥ
                            srotāṃsi pratipadyate/  
 grīvāṃ śiraśca saṃgṛhya śleṣmāṇaṃ samudīrya ca//  
 
 
 Ca.6.17.56  karoti pīnasaṃ tena ruddho
                            ghurghurukaṃ tathā/  
 atīva tīvravegaṃ ca śvāsaṃ prāṇaprapīḍakam//  
 
 
 Ca.6.17.57  pratābhyatyativegācca
                            kāsate sannirudhyate/  
 pramohaṃ kāsamānaśca sa gacchati muhurmuhuḥ//  
 
 
 Ca.6.17.58  śleṣmaṇyamucyamāne tu
                            bhṛśaṃ bhavati duḥkhitaḥ/  
 tasyaiva ca vimokṣānte muhūrtaṃ labhate sukham//  
 
 
 Ca.6.17.59  athāsyoddhvaṃsate kaṇṭhaḥ
                            kṛcchrācchaknoti bhāṣitum/  
 na cāpi nidrāṃ labhate śayānaḥ śvāsapīḍitaḥ//  
 
 
 Ca.6.17.60  pārśve tasyāvagṛhṇāti
                            śayānasya samīraṇaḥ/  
 āsīno labhate saudhyamuṣṇaṃ caivābhinandati//  
 
 
 Ca.6.17.61  ucchritākṣo lalāṭena
                            svidyatā bhṛśamartimān/  
 viśuṣkāsyo muhuḥ śvāso muhuścaivāvadhamyate//  
 
 
 Ca.6.17.62  meghāmbuśītaprāgvātaiḥ
                            śleṣmalaiścābhivardhate/  
 sa yāpyastamakaśvāsaḥ sādhyo vā syānnavotthitaḥ//  
 iti tamakaśvāsaḥ/  
 Ca.6.17.63  jvaramūrcchāparītasya
                            vidyāt pratamakaṃ tu tam/  
 udāvartarajo 'ajīrṇaklinnakāyanirodhajaḥ//  
 
 
 Ca.6.17.64  tamasā vardhate 'atyarthaṃ
                            śītaiścāśu praśāmyati/  
 majjatastamasīvā 'asya vidyāt saṃtamakaṃ tu tam//  
 iti pratamakasaṃtamakaśvāsau/  
 Ca.6.17.65  rūkṣāyāsodbhavaḥ koṣṭhe
                            kṣudro vāta udīrayan/  
 kṣudraśvāso na so 'atyarthaṃ duḥkhenāṅgaprabādhakaḥ//  
 
 
 Ca.6.17.66  hinasti na sa gātrāṇi na ca
                            duḥkho yathetare/  
 na ca bhojanapānānāṃ niruṇaddhyucitāṃ gatim//  
 
 
 Ca.6.17.67  nendriyāṇāṃ vyathāṃ nāpi
                            kāṃcidāpādayedrujam/  
 sa sādhya ukto balinaḥ sarve cāvyaktalakṣaṇāḥ//  
 
 
 Ca.6.17.68  iti śvāsāḥ samuddiṣṭā
                            hikkāścaiva svalakṣaṇaiḥ/  
 eṣāṃ prāṇaharā varjyā ghorāste hyāśukāriṇaḥ//  
 
 
 Ca.6.17.69  bheṣajaiḥ sādhyayāpyāṃstu
                            kṣipraṃ bhiṣagupācaret/  
 upekṣitā daheyurhi śuṣkaṃ kakṣamivānalaḥ//  
 
 
 Ca.6.17.70
                             kāraṇasthānamūlaikyādekameva cikitsitam/  
 dvayorapi yathādṛṣṭamṛṣibhistannibodhata//  
 
 
 Ca.6.17.71  hikkāśvāsārditaṃ
                            snigdhairādau svedairupācaret/  
 āktaṃ lavaṇatailena nāḍīprastarasaṃkaraiḥ//  
 
 
 Ca.6.17.72  tairasya grathitaḥ śleṣmā
                            srotaḥsvabhivilīyate/  
 khāni mārdavamāyānti tato vātānulomatā//  
 
 
 Ca.6.17.73
                             yathā 'adrikuñjeṣvarkāṃśutaptaṃ viṣyandate himam/  
 śleṣmā taptaḥ sthiro dehe svedairviṣyandate tathā//  
 
 
 Ca.6.17.74  svinnaṃ jñātvā tatastūrṇaṃ
                            bhojayet snigdhamodanam/  
 matsyānāṃ śūkarāṇāṃ vā rasairdadhyuttareṇa vā//  
 
 
 Ca.6.17.75  tataḥ śleṣmaṇi saṃvṛddhe
                            vamanaṃ pāyayettu tam/  
 pippalīsaindhavakṣaudrairyuktaṃ vātāvirodhi yat//  
 
 
 Ca.6.17.76  nirhṛte sukhamāpnoti sa
                            kaphe duṣṭavigrahe/  
 srotaḥsu ca viśuddheṣu caratyavihato 'anilaḥ//  
 
 
 Ca.6.17.77  līnaśceddoṣaśeṣaḥ
                            syāddhūmaistaṃ nirharedbudhaḥ/  
 haridrāṃ patrameraṇḍamūlaṃ lākṣāṃ manaḥśilām//  
 
 
 Ca.6.17.78  sadevadārvalaṃ māṃsīṃ
                            piṣṭvā vartiṃ prakalpayet/  
 tāṃ ghṛtāktāṃ pibeddhūmaṃ yavairvā ghṛtasaṃyutaiḥ//  
 
 
 Ca.6.17.79  madhūcchiṣṭaṃ sarjarasaṃ
                            ghṛtaṃ mallakasaṃpuṭe/  
 kṛtvā dhūmaṃ pibecchṛṅgaṃ bālaṃ vā snāyu vā gavām//  
 
 
 Ca.6.17.80  syonākavardhamānānāṃ nāḍīṃ
                            śuṣkāṃ kuśasya vā/  
 padmakaṃ guggulaṃ lohaṃ śallakīṃ vā ghṛtāplutam//  
 
 
 Ca.6.17.81
                             svarakṣiṇātisārāsṛkpittadāhānubandhajān/  
 madhurasnigdhaśītādyairhikkāśvāsānupācaret//  
 
 
 Ca.6.17.82  na svedyāḥ pittadāhārtā
                            raktasvedātivartinaḥ/  
 kṣīṇadhātubalā rūkṣā garbhiṇyaścāpi pittalāḥ//  
 
 
 Ca.6.17.83  koṣṇaiḥ kāmamuraḥkaṇṭhaṃ
                            snehasekaiḥ saśarkaraiḥ/  
 utkārikopanāhaiśca svedayen mṛdubhiḥ kṣaṇam//  
 
 
 Ca.6.17.84
                             tilomāmāṣagodhūmacūrṇairvātaharaiḥ saha/  
 snehaiścotkārikā sāmlaiḥ sakṣīrairvā kṛtā hitā//  
 
 
 Ca.6.17.85  navajvarāmadoṣeṣu
                            rūkṣasvedaṃ vilaṅghanam/  
 samīkṣyollekhanaṃ vā 'api kārayellavaṇāmbunā//  
 
 
 Ca.6.17.86  atiyogoddhataṃ vātaṃ dṛṣṭvā
                            vātaharairbhiṣak/  
 rasādyairnātiśītoṣṇairabhyaṅgaiśca śamaṃ nayet//  
 
 
 Ca.6.17.87  udāvarte tathā++ādhmāne
                            mātuluṅgāmlavetasaiḥ/  
 hiṅgupīlubiḍaiścānnaṃ yuktaṃ syādanulomanam//  
 
 
 Ca.6.17.88  hikkāśvāsāmayī hyeko
                            balavān durbalo 'aparaḥ/  
 kaphādhikastathainaiko rūkṣo bahvanilo 'aparaḥ//  
 
 
 Ca.6.17.89  kakādhike balasthe ca
                            vamanaṃ savirecanam/  
 kuryāt pathyāśine dhūmalehādiśamanaṃ tataḥ//  
 
 
 Ca.6.17.90  vātikān durbalān bālān
                            vṛddhāṃścānilasūdanaiḥ/  
 tarpayedeva śamanaiḥ snehayūṣarasādibhiḥ//  
 
 
 Ca.6.17.91
                             anutkliṣṭakaphāsvinnadurbalānāṃ viśodhanāt/  
 vāyurlabdhāspado marma saṃśoṣyāśu haredasūn//  
 
 
 Ca.6.17.92  dṛḍhān
                            bahukaphāṃstasmādrasairānūpavārijaiḥ/  
 tṛptānviśodhayetsvinnān bṛṃhayeditarān bhiṣak//  
 
 
 Ca.6.17.93  barhitittiridakṣāśca
                            jāṅgalāśca mṛgadvijāḥ/  
 daśamūlīrase siddhāḥ kaulatthe vā rase hitāḥ//  
 
 
 Ca.6.17.94  nidigdhikāṃ bilvamadhyaṃ
                            karkaṭākhyāṃ durālabhām/  
 trikaṇṭakaṃ guḍūcīṃ ca kulatthāṃśca sacitrakān//  
 
 
 Ca.6.17.95  jale paktvā rasaḥ pūtaḥ
                            pippalīghṛtabharjitaḥ/  
 sanāgaraḥ salavaṇaḥ syādyūṣo bhojane hitaḥ//  
 
 
 Ca.6.17.96  rāsnāṃ balāṃ pañcamūlaṃ
                            hrasvaṃ mudgān sacitrakān/  
 paktvā 'ambhasi rase tasmin yūṣaḥ sādhyaśca pūrvavat//  
 
 
 Ca.6.17.97  pallavānmātuluṅgasya
                            nimbasya kulakasya ca/  
 paktvā mudgāṃśca savyoṣān kṣārayūṣaṃ vipācayet//  
 
 
 Ca.6.17.98  dattvā salavaṇaṃ kṣāraṃ
                            śigrūṇi maricāni ca/  
 yuktyā saṃsādhito yūṣo hikkāśvāsavikāranut//  
 
 
 Ca.6.17.99  kāsamardakapatrāṇāṃ yūṣaḥ
                            śobhāñjanasya ca/  
 śuṣkamūlakayūṣaśca hikkāśvāsanivāraṇaḥ//  
 
 
 Ca.6.17.100  sadadhivyoṣasarpiṣko yūṣo
                            vārtākajo hitaḥ/  
 śāliṣaṣṭikagodhūmayavānnānyanavāni ca//  
 
 
 Ca.6.17.101
                             hiṅgusauvarcalājājībiḍapauṣkaracitrakaiḥ/  
 siddhā karkaṭaśṛṅgyā ca yavāgūḥ śvāsahikkinām//  
 
 
 Ca.6.17.102
                             daśamūlīśaṭīrasnāpippalīmūlapauṣkaraiḥ/  
 śṛṅgītāmalakībhārgīguḍūcīnāgarāmbubhiḥ//  
 
 
 Ca.6.17.103  yavāgūṃ vidhinā siddhāṃ
                            kaṣāyaṃ vā pibennaraḥ/  
 kāsahṛdgrahapārśvārtihikkāśvāsapraśāntaye//  
 
 
 Ca.6.17.104
                             puṣkarāhvaśaṭīvyoṣamātuluṅgāmlavetasaiḥ/  
 yojayedannapānāni sasārpirbiḍahiṅgubhiḥ//  
 
 
 Ca.6.17.105  daśamūlasya vā
                            kvāthamathavā devadāruṇaḥ/  
 tṛṣito madirāṃ vā 'api hikkāśvāsī pibennaraḥ//  
 
 
 Ca.6.17.106  pāṭhāṃ madhurasāṃ rāsnāṃ
                            saralaṃ devadāru ca/  
 prakṣālya jarjarīkṛtya surāmaṇḍe nidhāpayet//  
 
 
 Ca.6.17.107  taṃ mandalavaṇaṃ kṛtvā
                            bhiṣak prasṛtasaṃmitam/  
 pāyayettu tato hikkā śvāsaścaivopaśāmyati//  
 
 
 Ca.6.17.108  hiṅgu sauvarcalaṃ kolaṃ
                            samaṅgāṃ pippalīṃ balām/  
 mātuluṅgarase piṣṭamāranālena vā pibet//  
 
 
 Ca.6.17.109  sauvarcalaṃ nāgaraṃ ca
                            bhārgīṃ dviśarkarāyutam/  
 uṣṇāmbunā pibedetaddhikkāśvāsavikāranut//  
 
 
 Ca.6.17.110  bhārgīnāgarayoḥ kalkaṃ
                            maricakṣārayostathā/  
 pītadrucitrakāsphotāmūrvāṇāṃ cāmbunā pibet//  
 
 
 Ca.6.17.111  madhūlikā tugākṣīrī
                            nāgaraṃ pippalī tathā/  
 utkārikā ghṛte siddhā śvāse pittānubandhaje//  
 
 
 Ca.6.17.112  śvāvidhaṃ śaśamāṃsaṃ ca
                            śallakasya ca śoṇitam/  
 pippalīghṛtasiddhāni śvāse vātānubandhaje//  
 
 
 Ca.6.17.113  suvarcalāraso dugdhaṃ
                            ghṛtaṃ trikaṭukānvitam/  
 śālyodanasyānupānaṃ vātapittānuge hitam//  
 
 
 Ca.6.17.114  śirīṣapuṣpasvarasaḥ
                            saptaparṇasya vā punaḥ/  
 pippalīmadhusaṃyuktaḥ kaphapittānuge mataḥ//  
 
 
 Ca.6.17.115  madhukaṃ pippalīmūlaṃ
                            guḍo &gośvaśakṛdrasaḥ/  
 ghṛtaṃ kṣaudraṃ kāsaśvāsahikkābhiṣyandināṃ śubham//  
 
 
 Ca.6.17.116  kharāśvoṣṭravarāhāṇāṃ
                            meṣasya ca gajasya ca/  
 śakṛdrasaṃ bahukaphe caikaikaṃ madhunā pibet//  
 
 
 Ca.6.17.117  kṣāraṃ cāpyaśvagandhāyā
                            lihyānnā kṣaudrasarpiṣā/  
 mayūrapādanālaṃ vā śakalaṃ śallakasya vā//  
 
 
 Ca.6.17.118  &śvāvijjāṇḍakacāṣāṇāṃ
                            romāṇi kurarasya vā/  
 &śṛṅgyekadviśaphānāṃ vā carmāsthīni khurāṃstathā//  
 
 
 Ca.6.17.119  sarvāṇyekaikaśo vā 'api
                            dagdhvā kṣaudraghṛtānvitam/  
 cūrṇaṃ līḍhvā jayet kāsaṃ hikkāṃ śvāsaṃ ca dāruṇam//  
 
 
 Ca.6.17.120  ete hi
                            kaphasaṃruddhagati-&prāṇaprakopajāḥ/  
 tasmāttanmārgaśuddhyarthaṃ deyā lehā na niṣkaphe//  
 
 
 Ca.6.17.121  kāsine cchardanaṃ dadyāt
                            svarabhaṅge ca buddhimān/  
 vātaśleṣmaharairyuktaṃ tamake tu virecanam//  
 
 
 Ca.6.17.122  udīryate bhṛśataraṃ
                            mārgarodhādvahajjalam/  
 yathā tathā 'anilastasya mārgaṃ nityaṃ viśodhayet//  
 
 
 Ca.6.17.123
                             śaṭīcorakajīvantīvantītvaṅmustaṃ puṣkarāhvayam/  
 surasaṃ tāmalakyelā pippalyaguru nāgaram//  
 
 
 Ca.6.17.124  vālakaṃ ca samaṃ cūrṇaṃ
                            kṛtvā 'aṣṭaguṇaśarkaram/  
 sarvathā tamake śvāse hikkāyāṃ ca prayojayet//  
 
 
 Ca.6.17.125
                             muktāpravālavaidūryaśaṅkhasphaṭikamañjanam/  
 &sasāragandhakācārkasūkṣmailālavaṇadvayam//  
 
 
 Ca.6.17.126  tāmrāyorajasī rūpyaṃ
                            &sasaugandhikasīsakam/  
 jātīphalaṃ śaṇādbījamapāmārgasya taṇḍulāḥ//  
 
 
 Ca.6.17.127  eṣāṃ pāṇitalaṃ cūrṇaṃ
                            tulyānāṃ kṣaudrasarpiṣā/  
 hikkāṃ śvāsaṃ ca kāsaṃ ca līḍhamāśu niyacchati//  
 
 
 Ca.6.17.128  añjanāttimiraṃ kācaṃ
                            nīlikāṃ puṣpakaṃ tamaḥ/  
 &malyaṃ kaṇḍūmabhiṣyandamarma caiva praṇāśayet//  
 iti muktādyaṃ cūrṇam/  
 Ca.6.17.129  śaṭīpuṣkaramūlānāṃ
                            cūrṇamāmalakasya ca/  
 madhunā saṃyutaṃ lehyaṃ cūrṇaṃ vā kālalohajam//  
 
 
 Ca.6.17.130  saśarkarāṃ tāmalakīṃ
                            drākṣāṃ gośvaśakṛdrasam/  
 tulyaṃ guḍaṃ nāgaraṃ ca prāśayennāvayettathā//  
 
 
 Ca.6.17.131  laśunasya palāṇḍorvā
                            mūlaṃ gṛñjanakasya vā/  
 nāvayeccandanaṃ vā 'api nārīkṣīreṇa saṃyutam//  
 
 
 Ca.6.17.132  sukhoṣṇaṃ ghṛtamaṇḍaṃ vā
                            saindhavenāvacūrṇitam/  
 nāvayenmākṣikīṃ viṣṭhāmalaktakarasena vā//  
 
 
 Ca.6.17.133  nārīkṣīreṇa siddhaṃ vā
                            sarpirmadhurakairapi/  
 pītaṃ nasto niṣiktaṃ vā sadyo hikkāṃ niyacchati//  
 
 
 Ca.6.17.134  sakṛduṣṇaṃ sakṛcchītaṃ
                            vyatyāsāddhikkināṃ payaḥ/  
 pāne nastaḥkriyāyāṃ vā śarkarāmadhusaṃyutam//  
 
 
 Ca.6.17.135  adhobhāgairghṛtaṃ siddhaṃ
                            sadyo hikkāṃ niyacchati/  
 pippalīmadhuyuktau vā rasau dhātrīkapitthayoḥ//  
 
 
 Ca.6.17.136
                             lājālākṣāmadhudrākṣāpippalyaśvaśakṛdrasān/  
 lihyāt kolamadhudrākṣāpippalīnāgarāṇi vā//  
 
 
 Ca.6.17.137  śītāmbusekaḥ sahasā trāso
                            vismāpanaṃ bhayam/  
 krodhaharṣapriyodvegā hikkāpracyāvanā matāḥ//  
 
 
 Ca.6.17.138  hikkāśvāsavikārāṇāṃ
                            nidānaṃ yat prakīrtitam/  
 varjyamārogyakāmaistaddhikkāśvāsavikāribhiḥ//  
 
 
 Ca.6.17.139  &hikkāśvāsānubandhā
                            ye śuṣkoraḥkaṇṭhatālukāḥ/  
 prakṛtyā rūkṣadehāśca sarpirbhistānupācaret//  
 
 
 Ca.6.17.140  daśamūlarase
                            sarpirdadhimaṇḍe ca sādhayet/  
 kṛṣṇāsauvarcalakṣāravayaḥsthāhiṅgucorakaiḥ//  
 
 
 Ca.6.17.141  kāyasthayā ca tat
                            pānāddhikkāśvāsau praṇāśayet/  
 tejovatyabhayā kuṣṭhaṃ pippalī kaṭurohiṇī//  
 
 
 Ca.6.17.142  bhūtīkaṃ pauṣkaraṃ mūlaṃ
                            palāśaścitrakaḥ śaṭī/  
 sauvarcalaṃ tāmalakī saindhavaṃ bilvapeśikā//  
 
 
 Ca.6.17.143  tālīsapatraṃ jīvantī vacā
                            tairakṣasaṃmitaiḥ/  
 hiṅgupādairghṛtaprasthaṃ pacettoye caturguṇe//  
 
 
 Ca.6.17.144  etadyathābalaṃ pītvā
                            hikkāśvāsau jayennaraḥ/  
 &śothānilārśograhaṇīhṛtpārśvaruja eva ca//  
 iti tejovatyādighṛtam/  
 Ca.6.17.145
                             manaḥśilāsarjarasalākṣārajanipadmakaiḥ/  
 mañjiṣṭhailaiśca karṣāṃśaiḥ prasthaḥ siddho ghṛtāddhitaḥ//  
 
 
 Ca.6.17.146  jīvanīyopasiddhaṃ vā
                            sakṣaudraṃ lehayedghṛtam/  
 tryūṣaṇaṃ dādhikaṃ vā 'api pibedvāsāghṛtaṃ tathā//  
 iti manaḥśilādighṛtam/  
 Ca.6.17.147  yatkiṃcit
                            kaphavātaghnamuṣṇaṃ vātānulomanam/  
 bheṣajaṃ pānamannaṃ vā taddhitaṃ śvāsahikkine//  
 
 
 Ca.6.17.148  vātakṛdvā kaphaharaṃ
                            kaphakṛdvā 'anilāpaham/  
 kāryaṃ naikāntikaṃ tābhyāṃ prāyaḥ śreyo 'anilāpaham//  
 
 
 Ca.6.17.149  sarveṣāṃ bṛṃhaṇe hyalpaḥ
                            śakyaśca prāyaśo bhavet/  
 &nātyarthaṃ śamane 'apāyo bhṛśo 'aśakyaśca karśane//  
 
 
 Ca.6.17.150  tasmācchuddhānaśuddhāṃśca
                            śamanairbṛṃhaṇairapi/  
 hikkāśvāsārditāñjantūn prāyaśaḥ samupācaret//  
 
 Ca.6.17.151  tatra ślokaḥ--- 
 
 durjayatve samutpattau kriyaikatve ca kāraṇam/  
 liṅgaṃ pathyaṃ ca hikkānāṃ śvāsānāṃ ceha darśitam//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        cikitsāsthāne hikkāśvāsacikitsitaṃ nāma saptadaśo 'adhyāyaḥ//17// 
 
 
                    aṣṭādaśo 'adhyāyaḥ/
                     Ca.6.18.1  athātaḥ kāsacikitsitaṃ
                        vyākhyāsyāmaḥ//  
 Ca.6.18.2  iti ha smāha bhagavānātreyaḥ//  
 
 Ca.6.18.3  tapasā yaśasā dhṛtyā dhiyā ca
                            parayā 'anvitaḥ/  
 ātreyaḥ kāsaśāntyarthaṃ prāha siddhaṃ cikitsitam//  
 
 
 Ca.6.18.4  vātādijāstrayo ye ca kṣatajaḥ
                            kṣayajastathā/  
 pañcaite syurnṛṇāṃ kāsā vardhamānāḥ kṣayapradāḥ//  
 
 
 Ca.6.18.5  pūrvarūpaṃ bhavetteṣāṃ
                            śūkapūrṇagalāsyatā/  
 kaṇṭhe kaṇḍūśca bhojyānāmavarodhaśca jāyate//  
 
 
 Ca.6.18.6  adhaḥpratihato
                            vāyurūrdhvasrotaḥsamāśritaḥ/  
 udānabhāvamāpannaḥ kaṇṭhe saktastathorasi//  
 
 
 Ca.6.18.7  āviśya śirasaḥ khāni sarvāṇi
                            pratipūrayan/  
 ābhañjannākṣipan dehaṃ hanumanye tathā 'akṣiṇī//  
 
 
 Ca.6.18.8  netre pṛṣṭhamuraḥpārśve
                            nirbhujya stambhayaṃstataḥ/  
 śuṣko vā sakapho vā 'api kasanātkāsa ucyate//  
 
 
 Ca.6.18.9  pratighātaviśeṣeṇa tasya
                            vāyoḥ saraṃhasaḥ/  
 &vedanāśabdavaiśiṣṭyaṃ kāsānāmupajāyate//  
 
 
 Ca.6.18.10
                             rūkṣaśītakaṣāyālpapramitānaśanaṃ striyaḥ/  
 vegadhāraṇamāyāso vātakāsapravartakāḥ//  
 
 
 Ca.6.18.11
                             hṛtpārśvoraḥśūlasvarobhedakaro bhṛśam/  
 śuṣkoraśkaṇṭhavaktrasya hṛṣṭalomnaḥ pratāmyataḥ//  
 
 
 Ca.6.18.12
                             nirghoṣadainyastananadaurbalyakṣobhamohakṛt/  
 śuṣkakāsaḥ kaphaṃ śuṣkaṃ kṛcchrānmuktvā 'alpatāṃ vrajet//  
 
 
 Ca.6.18.13  snigdhāmlalavaṇoṣṇaiśca
                            bhuktapītaiḥ praśāmyati/  
 ūrdhvavātasya jīrṇe 'anne vegavānmāruto bhavet//  
 
 
 Ca.6.18.14
                             kaṭukoṣṇavidāhyamlakṣārāṇāmatisevanam/  
 pittakāsakaraṃ krodhaḥ saṃtāpaścāgnisūryajaḥ//  
 
 
 Ca.6.18.15  pītaniṣṭhīvanākṣitvaṃ
                            tiktāsyatvaṃ svarāmayaḥ/  
 urodhūmāyanaṃ tṛṣṇā dāho moho 'arucirbhramaḥ//  
 
 
 Ca.6.18.16  pratataṃ kāsamānaśca
                            jyotīṃṣīva ca paśyati/  
 śleṣmāṇaṃ pittasaṃsṛṣṭaṃ niṣṭhīvati ca paittike//  
 
 
 Ca.6.18.17
                             gurvabhiṣyandimadhurasnigdhasvapnāviceṣṭanaiḥ/  
 vṛddhaḥ śleṣmā 'anilaṃ ruddhvā &kaphakāsaṃ karoti hi//  
 
 
 Ca.6.18.18
                             mandāgnitvārucicchardipīnasotkleśagauravaiḥ/  
 lomaharṣāsyamādhuryakledasaṃsadanairyutam//  
 
 
 Ca.6.18.19  bahulaṃ madhuraṃ snigdhaṃ
                            niṣṭhīvati ghanaṃ kapham/  
 kāsamāno hyarug vakṣaḥ saṃpūrṇamiva manyate//  
 
 
 Ca.6.18.20
                             ativyavāyabhārādhvayuddhāśvagajavigrahaiḥ/  
 rūkṣasyoraḥ kṣataṃ vāyurgṛhītvā kāsamāvahet//  
 
 
 Ca.6.18.21  sa pūrvaṃ kāsate śuṣkaṃ
                            tataḥ ṣṭhīvet saśoṇitam/  
 kaṇṭhena rujatā 'atyarthaṃ virugṇeneva corasā//  
 
 
 Ca.6.18.22  sūcībhiriva
                            tīkṣṇābhistudyamānena śūlinā/  
 duḥkhasparśona śūlena bhedapīḍābhitāpinā//  
 
 
 Ca.6.18.23
                             parvabhedajvaraśvāsatṛṣṇāvaisvaryapīḍitaḥ/  
 pārāvata ivākūjan kāsavegātkṣatodbhavāt//  
 
 
 Ca.6.18.24
                             viṣamāsātmyabhojyātivyavāyādveganigrahāt/  
 ghṛṇināṃ śocatāṃ nṝṇāṃ vyāpanne 'agnau trayo malāḥ//  
 
 
 Ca.6.18.25  kupitāḥ kṣayajaṃ kāsaṃ
                            kuryurdehakṣayapradam/  
 kurgandhaṃ haritaṃ raktaṃ ṣṭhīvet pūyopamaṃ kapham//  
 
 
 Ca.6.18.26  sthānādutkāsamānaśca
                            hṛdayaṃ manyate &cyutam/  
 akasmāduṣṇaśītārto bahvāśī durbalaḥ kṛśaḥ//  
 
 
 Ca.6.18.27  snigdhācchamukhavarṇatva
                            &śrīmaddarśanalocanaḥ/  
 pāṇipādatalaiḥ ślakṣṇaiḥ &satatāsūyako ghṛṇī//  
 
 
 Ca.6.18.28  jvaro miśrākṛtistasya
                            pārśvaruk pīnaso 'aruciḥ/  
 &bhinnasaṃhatavarcastvaṃ svarabhedo 'animittataḥ//  
 
 
 Ca.6.18.29  ityeṣa kṣayajaḥ kāsaḥ
                            kṣīṇānāṃ dehanāśanaḥ/  
 sādhyo balavatāṃ vā syādyāpyastvevaṃ kṣatotthitaḥ//  
 
 
 Ca.6.18.30  navau kadācit sidhyetāmetau
                            pādaguṇānvitau/  
 sthavirāṇāṃ jarākāsaḥ sarvo yāpyaḥ prakīrtitaḥ//  
 
 
 Ca.6.18.31  trīnsādhyānsādhayetpūrvān
                            pathyairyāpyāṃśca yāpayet/  
 cikitsāmata ūrdhvaṃ tu śṛṇu kāsanibarhiṇīm//  
 
 
 Ca.6.18.32  rūkṣasyānilajaṃ kāsamādau
                            snehairupācaret/  
 sarpirbhirbastibhiḥ peyāyūṣakṣīrarasādibhiḥ//  
 
 
 Ca.6.18.33  vātaghnasiddhaiḥ
                            snehādyairdhūmairlehaiśca yuktitaḥ/  
 abhyaṅgaiḥ pariṣekaiśca snigdhaiḥ svedaiśca buddhimān//  
 
 
 Ca.6.18.34  bastibhirbaddhaviḍvātaṃ
                            śuṣkordhṛvaṃ cordhvabhaktikaiḥ/  
 ghṛtaiḥ sapittaṃ sakaphaṃ jayet snehavirecanaiḥ//  
 
 
 Ca.6.18.35  kaṇṭakārīguḍūcībhyāṃ pṛthak
                            triṃśatpalādrase/  
 prasthaḥ siddho ghṛtādvātakāsanudvahnidīpanaḥ//  
 iti kaṇṭakārīghṛtam/  
 Ca.6.18.36
                             pippalīpippalīmūlacavyacitrakanāgaraiḥ/  
 dhānyapāṭhāvacārāsnāyaṣṭyāhvakṣārahiṅgubhiḥ//  
 
 
 Ca.6.18.37
                             kolamātrairghṛtaprasthāddaśamūlīrasāḍhake/  
 siddhāccaturthikāṃ pītvā peyāmaṇḍaṃ pibedanu//  
 
 
 Ca.6.18.38
                             tacchvāsakāsahṛtpārśvagrahaṇīdoṣagulmanut/  
 pippalyādyaṃ ghṛtaṃ caitadātreyeṇa prakīrtitam//  
 iti pippalyādighṛtam/  
 Ca.6.18.39  tryūṣaṇaṃ triphalāṃ drākṣāṃ
                            kāśmaryāṇi parūṣakam/  
 dve pāṭhe devadārvṛddhiṃ svaguptāṃ citrakaṃ śaṭīm//  
 
 
 Ca.6.18.40  &brāhmīṃ tāmalakīṃ
                            medāṃ kākanāsāṃ śatāvarīm/  
 trikaṇṭakaṃ vidārīṃ ca piṣṭvā karṣasamaṃ ghṛtāt//  
 
 
 Ca.6.18.41  prasthaṃ caturguṇe kṣīre
                            siddhaṃ kāsaharaṃ pibet/  
 jvaragulmāruciplīhaśirohṛtpārśvaśūlanut//  
 
 
 Ca.6.18.42
                             kāmalārśo 'anilāṣṭhīlākṣataśoṣakṣayāpaham/  
 tryūṣaṇaṃ nāma vikhyātametadghṛtamanuttamam//  
 iti tryūṣaṇādyaṃ ghṛtam/  
 Ca.6.18.43  droṇe 'apāṃ sādhayedrāsnāṃ
                            daśamūlīṃ śatāvarīm/  
 palikāṃ māṇikāṃśāṃstu kulatthānbadarānyavān//  
 
 
 Ca.6.18.44  tulārdhaṃ cājamāṃsasya
                            pādaśeṣeṇa tena ca/  
 ghṛtāḍhakaṃ samakṣīraṃ jīvanīyaiḥ palonmitaiḥ//  
 
 
 Ca.6.18.45  siddhaṃ taddaśabhiḥ
                            kalkairnasyapānānuvāsanaiḥ/  
 samīkṣya vātarogeṣu yathāvasthaṃ prayojayet//  
 
 
 Ca.6.18.46  pañcakāsān śiraḥkampaṃ
                            śūlaṃ vaṅkṣaṇayonijam/  
 sarvāṅgaikāṅgarogāṃśca saplīhordhvānilāñjayet//  
 iti rāsnāghṛtam/  
 Ca.6.18.47  viḍaṅgaṃ nāgaraṃ rāsnā
                            pippalī hiṅgu saindhavam/  
 bhārgī kṣāraśca taccūrṇaṃ pibedvā ghṛtamātrayā//  
 
 
 Ca.6.18.48  sakaphe 'anilaje kāse
                            śvāsahikkāhatāgniṣu/  
 dvau kṣārau pañcakolāni pañcava lavaṇāni ca//  
 
 
 Ca.6.18.49  śaṭīnāgarakodīcyakalkaṃ vā
                            vastragālitam/  
 pāyayeta ghṛtonmiśraṃ vātakāsanibarhaṇam//  
 
 
 Ca.6.18.50  durālabhāṃ śaṭīṃ drākṣāṃ
                            śṛṅgaveraṃ sitopalām/  
 lihyāt karkaṭaśṛṅgīṃ ca kāse tailena vātaje//  
 
 
 Ca.6.18.51  duḥsparśāṃ pippalīṃ mustaṃ
                            bhārgīṃ karkaṭakīṃ śaṭīm/  
 purāṇaguḍatailābhyāṃ cūrṇitaṃ vā 'api lehayet//  
 
 
 Ca.6.18.52  viḍaṅgaṃ saindhavaṃ kuṣṭhaṃ
                            vyoṣaṃ hiṅgu manaḥśilām/  
 &madhusarpiryutaṃ kāsahikkāśvāsaṃ jayellihan//  
 
 
 Ca.6.18.53  citrakaṃ pippalīmūlaṃ
                            vyoṣaṃ hiṅgu durālabhām/  
 śaṭīṃ puṣkaramūlaṃ ca śreyasīṃ surasāṃ vacām//  
 
 
 Ca.6.18.54  bhārgīṃ chinnaruhāṃ rāsnāṃ
                            śṛṅgīṃ drākṣāṃ ca kārṣikān/  
 &kalkānardhatulākvāthe nidigdhyāḥ palaviṃśatim//  
 
 
 Ca.6.18.55  dattvā matsyaṇḍikāyāśca
                            ghṛtācca kuḍavaṃ pacet/  
 siddhaṃ śītaṃ pṛthak kṣaudrapippalīkuḍavānvitam//  
 
 
 Ca.6.18.56  catuṣpalaṃ
                            tugākṣīryāścūrṇitaṃ tatra dāpayet/  
 lehayet kāsahṛdrogaśvāsagulmanivāraṇam//  
 iti citrakādilehaḥ/  
 Ca.6.18.57  daśamūlīṃ svayaṅguptāṃ
                            śaṅkhapuṣpīṃ śaṭīṃ balām/  
 hastipippalyapāmārgapippalīmūlacitrakān//  
 
 
 Ca.6.18.58  bhārgīṃ puṣkaramūlaṃ ca
                            dvipalāṃśaṃ yavāḍhakam/  
 harītakīśataṃ caikaṃ jale pañcāḍhake pacet//  
 
 
 Ca.6.18.59  yavaiḥ svinnaiḥ kaṣāyaṃ taṃ
                            pūtaṃ taccābhayāśatam/  
 pacedguḍatulāṃ dattvā kuḍavaṃ ca pṛthagghṛtāt//  
 
 
 Ca.6.18.60  tailāt sapippalīcūrṇāt
                            siddhaśīte ca mākṣikāt/  
 lihyāddve cābhaye nityamataḥ khādedrasāyanāt//  
 
 
 Ca.6.18.61  tadvalīpalitaṃ hanti
                            varṇāyurbalavardhanam/  
 pañcakāsān kṣayaṃ śvāsaṃ hikkāṃ ca viṣamajvaram//  
 
 
 Ca.6.18.62
                             hanyāttathā 'arśograhaṇīhṛdrogārucipīnasān/  
 agastyavihitaṃ śreṣṭhaṃ rasāyanamidaṃ śubham//  
 ityagastyaharītakī/  
 Ca.6.18.63  saindhavaṃ pippalīṃ bhārgīṃ
                            śṛṅgaveraṃ durālabhām/  
 dāḍimāmlena koṣṇena bhārgīnāgaramambunā//  
 
 
 Ca.6.18.64  &pibet khadirasāraṃ vā
                            madirādadhimastubhiḥ/  
 athavā pippalīkalkaṃ ghṛtabhṛṣṭaṃ sasaindhavam//  
 
 
 Ca.6.18.65  śirasaḥ pīḍane srāve nāsāyā
                            hṛdi tāmyati/  
 kāsapratiśyāyavatāṃ dhūmaṃ vaidyaḥ prayojayet//  
 
 
 Ca.6.18.66  daśāṅgulonmitāṃ
                            nāḍīmathavā 'aṣṭāṅgulonmitām/  
 śarāvasaṃpuṭacchidre kṛtvā jihmāṃ vicakṣaṇaḥ//  
 
 
 Ca.6.18.67  vairecanaṃ mukhenaiva
                            kāsavān dhūmamāpibet/  
 tamuraḥ kevalaṃ prāptaṃ mukhenaivodvamet punaḥ//  
 
 
 Ca.6.18.68  sa hyasya
                            taikṣṇyādvicchidya śleṣmāṇamurasi sthitam/  
 niṣkṛṣya śamayet kāsaṃ vātaśleṣmasamudbhavam//  
 
 
 Ca.6.18.69
                             manaḥśilālamadhukamāṃsīmusteṅgudaiḥ pibet/  
 dhūmaṃ tasyānu ca kṣīraṃ sukhoṣṇaṃ saguḍaṃ pibet//  
 
 
 Ca.6.18.70  eṣa kāsān
                            pṛthagdoṣasannipātasamudbhavān/  
 dhūmo hanyādasaṃsiddhānanyairyogaśatairapi//  
 
 
 Ca.6.18.71  prapauṇḍarīkaṃ madhukaṃ
                            śārṅgeṣṭāṃ samanaḥśilām/  
 maricaṃ pippalīṃ drākṣāmelāṃ surasamañjarīm//  
 
 
 Ca.6.18.72  kṛtvā vartīṃ pibeddhūmaṃ
                            kṣaumacelānuvartitām/  
 ghṛtāktāmanu ca kṣīraṃ guḍodakamathāpi vā//  
 
 
 Ca.6.18.73
                             manaḥśilailāmaricakṣārāñjanakuṭannaṭaiḥ/  
 &vaṃśalekhanasevyālakṣaumalaktakarohiṣaiḥ//  
 
 
 Ca.6.18.74  pūrvakalpena dhūmo 'ayaṃ
                            sānupāno vidhīyate/  
 manaḥśilāle tadvacca pippalīnāgaraiḥ saha//  
 
 
 Ca.6.18.75  tvagaiṅgudī bṛhatyau dve
                            tālamūlī manaḥśilā/  
 kārpāsāsthyaśvagandhā ca dhūmaḥ kāsavināśanaḥ//  
 
 
 Ca.6.18.76  grāmyānūpaudakaiḥ
                            śāliyavagodhūmaṣaṣṭikān/  
 rasairmāṣātmaguptānāṃ yūṣairvā bhojayeddhitān//  
 
 
 Ca.6.18.77
                             yavānīpippalībilvamadhyanāgaracitrakaiḥ/  
 rāsnājājīpṛthakparṇīpalāśaśaṭipauṣkaraiḥ//  
 
 
 Ca.6.18.78  snigdhāmlalavaṇāṃ siddhāṃ
                            peyāmanilaje pibet/  
 kaṭīhṛtpārśvakoṣṭhārtiśvāsahikkāpraṇāśinīm//  
 
 
 Ca.6.18.79  daśamūlarase
                            tadvatpañcakolaguḍānvitām/  
 siddhāṃ samatilāṃ dadyātkṣīre vā 'api sasaindhavām//  
 
 
 Ca.6.18.80
                             mātsyakaukkuṭavārāhairāmiṣairvā ghṛtānvitām/  
 &siddhāṃ sasaindhavāṃ peyāṃ vātakāsī pibennaraḥ//  
 
 
 Ca.6.18.81  vāstuko vāyasīśākaṃ mūlakaṃ
                            suniṣaṇṇakam/  
 snehāstailādayo bhakṣyāḥ kṣīrekṣurasagauḍikāḥ//  
 
 
 Ca.6.18.82
                             dadhyāranālāmlaphalaprasannāpānameva ca/  
 śasyate vātakāse tu svādvamlalavaṇāni ca//  
 iti vātakāsacikitsā/  
 Ca.6.18.83  paittike sakaphe kāse
                            vamanaṃ sarpiṣā hitam/  
 tathā madanakāśmaryamadhukakkathitairjalaiḥ//  
 
 
 Ca.6.18.84  yaṣṭyāhvaphalakalkairvā
                            vidārīkṣurasāyutaiḥ/  
 hṛtadoṣastataḥ śītaṃ madhuraṃ ca kramaṃ bhajet//  
 
 
 Ca.6.18.85  paitte tanukaphe kāse
                            trivṛtāṃ madhurairyutām/  
 dadyādghanakaphe tiktairvirekārthe yutāṃ bhiṣak//  
 
 
 Ca.6.18.86  snigdhaśītastanukaphe
                            rūkṣaśītaḥ kaphe ghane/  
 kramaḥ kāryaḥ paraṃ bhojyaiḥ snehairlehaiśca śasyate//  
 
 
 Ca.6.18.87  śṛṅgāṭakaṃ padmabījaṃ
                            nīlīsārāṇi pippalī/  
 pippalīmustayaṣṭyāhvadrākṣāmūrvāmahauṣadham//  
 
 
 Ca.6.18.88  lājā 'amṛtaphalā drākṣā
                            tvakkṣīrī pippalī sitā/  
 pippalīpadmakadrākṣā bṛhatyāśca phalādrasaḥ//  
 
 
 Ca.6.18.89  kharjūraṃ pippalī vāṃśī
                            śvadaṃṣṭrā ceti pañca te/  
 ghṛtakṣaudrayutā lehāḥ ślokārdhaiḥ pittakāsinām//  
 
 
 Ca.6.18.90
                             śarkarācandanadrākṣāmadhudhātrīphalotpalaiḥ/  
 paitte, samustamaricaḥ sakaphe, saghṛto 'anile//  
 
 
 Ca.6.18.91  mṛdvīkārdhaśataṃ
                            triṃśatpippalīḥ śarkarāpalam/  
 lehayenmadhunā gorvā &kṣīrapaṃ ca śakṛdrasam//  
 
 
 Ca.6.18.92
                             tvagelāvyoṣamṛdvīkāpippalīmūlapauṣkaraiḥ/  
 lājāmustaśaṭīrāsnādhātrīphalabibhītakaiḥ//  
 
 
 Ca.6.18.93
                             śarkarākṣaudrasarpirbhirlehaḥ kāsavināśanaḥ/  
 śvāsaṃ hikkāṃ kṣayaṃ caiva hṛdrogaṃ ca praṇāśayet//  
 
 
 Ca.6.18.94  pippalyāmalakaṃ drākṣāṃ
                            lākṣāṃ lājāṃ sitopalām/  
 kṣīre paktvā ghanaṃ śītaṃ lihyāt kṣaudrāṣṭabhāgikam//  
 
 
 Ca.6.18.95  vidārīkṣumṛṇālānāṃ rasān
                            kṣīraṃ sitopalām/  
 pibedvā madhusaṃyuktaṃ pittakāsaharaṃ param//  
 
 
 Ca.6.18.96  madhurairjāṅgalarasaiḥ
                            śyāmākayavakodravāḥ/  
 mudgādiyūṣaiḥ śākaiśca tiktakairmātrayā hitāḥ//  
 
 
 Ca.6.18.97  ghanaśleṣmaṇi lehāstu
                            tiktakā madhusaṃyutāḥ/  
 śālayaḥ syustanukaphe ṣaṣṭikāśca rasādibhiḥ//  
 
 
 Ca.6.18.98  śarkarāmbho 'anupānārthaṃ
                            drākṣekṣūṇāṃ rasāḥ payaḥ/  
 sarvaṃ ca madhuraṃ śītamavidāhi praśasyate//  
 
 
 Ca.6.18.99  kākolībṛhatīmedāyugmaiḥ
                            savṛṣanāgaraiḥ/  
 pittakāse rasān kṣīraṃ yūṣāṃścāpyupakalpayet//  
 
 
 Ca.6.18.100  śarādipañcamūlasya
                            pippalīdrākṣayostathā/  
 kaṣāyeṇa śṛtaṃ kṣīraṃ pibet samadhuśarkaram//  
 
 
 Ca.6.18.101
                             sthirāsitāpṛśniparṇīśrāvaṇībṛhatīyugaiḥ/  
 jīvakarṣabhakākolītāmalakyṛddhijīvakaiḥ//  
 
 
 Ca.6.18.102  śṛtaṃ payaḥ pibet kāsī
                            jvarī dāhī kṣatakṣayī/  
 tajjaṃ vā sādhayet sarpiḥ sakṣīrekṣurasaṃ bhiṣak//  
 
 
 Ca.6.18.103  jīvakādyairmadhurakaiḥ
                            phalaiścābhiṣukādibhiḥ/  
 kalkaistrikārṣikaiḥ siddhe pūtaśīte pradāpayet//  
 
 
 Ca.6.18.104  śarkarāpippalīcūrṇaṃ
                            tvakkṣīryā maricasya ca/  
 śṛṅgāṭakasya cāvāpya kṣaudragarbhānpalonmitān//  
 
 
 Ca.6.18.105  guḍān godhūmacūrṇena
                            kṛtvā khādeddhitāśanaḥ/  
 śukrāsṛgdoṣaśoṣeṣu kāse kṣīṇakṣateṣu ca//  
 
 
 Ca.6.18.106  śarkarānāgarodīcyaṃ
                            kaṇṭakārīṃ śaṭīṃ samam/  
 piṣṭvā rasaṃ pibetpūtaṃ vastreṇa ghṛtamūrcchitam//  
 
 
 Ca.6.18.107
                             mahiṣyajāvigokṣīradhātrīphalarasaiḥ samaiḥ/  
 sarpiḥ siddhaṃ pibedyuktyā pittakāsanibarhaṇam//  
 iti pittakāsacikitsā/  
 Ca.6.18.108  balinaṃ vamanairādau
                            śodhitaṃ kaphakāsinam/  
 yavānnaiḥ kaṭurūkṣoṣṇaiḥ kaphaghnaiścāpyupācaret//  
 
 
 Ca.6.18.109  pippalīkṣārikairyūṣaiḥ
                            kaulatthairmūlakasya ca/  
 laghūnyannāni bhuñjīta rasairvā kaṭukānvitaiḥ//  
 
 
 Ca.6.18.110  dhānvabailarasaiḥ
                            snehaistilasarṣapabilvajaiḥ/  
 madhvamloṣṇāmbutakraṃ vā madyaṃ vā nigadaṃ pibet//  
 
 
 Ca.6.18.111  pauṣkarāragvadhaṃ mūlaṃ
                            paṭolaṃ tairniśāsthitam/  
 jalaṃ madhuyutaṃ peyaṃ kāleṣvannasya vā triṣu//  
 
 
 Ca.6.18.112  kaṭphalaṃ kattṛṇaṃ
                            bhārgīṃ mustaṃ dhānyaṃ vacābhaye/  
 śuṇṭhīṃ parpaṭakaṃ śṛṅgīṃ surāhvaṃ ca śṛtaṃ jale//  
 
 
 Ca.6.18.113  madhuhiṅguyutaṃ peyaṃ
                            kāse vātakaphātmake/  
 kaṇṭharoge mukhe śūne śvāsahikkājvareṣu ca//  
 
 
 Ca.6.18.114  pāṭhāṃ śuṇṭhīṃ mūrvāṃ
                            gavākṣīṃ mustapippalīm/  
 piṣṭvā gharmāmbunā hiṅgusaindhavābhyāṃ yutāṃ pibet//  
 
 
 Ca.6.18.115  nāgarātiviṣe mustaṃ
                            śṛṅgīṃ karkaṭakasya ca/  
 harītakīṃ śaṭīṃ caiva tenaiva vidhinā pibet//  
 
 
 Ca.6.18.116  tailabhṛṣṭaṃ ca pippalyāḥ
                            kalkākṣaṃ sasitopalam/  
 pibedvā śleṣmakāsaghnaṃ kulattharasasaṃyutam//  
 
 
 Ca.6.18.117
                             kāsamardāśvaviṭbhṛṅgarājavārtākajo rasaḥ/  
 sakṣaudraḥ kaphakāsaghnaḥ surasasyāsitasya ca//  
 
 
 Ca.6.18.118  devadāru śaṭī rāsnā
                            karkaṭākhyā durālabhā/  
 pippalī nāgaraṃ mustaṃ pathyādhātrīsitopalāḥ//  
 
 
 Ca.6.18.119  madhutailayutāvetau lehau
                            vātānuge kaphe/  
 pippalī pippalīmūlaṃ citrako hastipippalī//  
 
 
 Ca.6.18.120  pathyā tāmalakī dhātrī
                            bhadramustā ca pippalī/  
 devadārvabhayā mustaṃ pippalī viśvabheṣajam//  
 
 
 Ca.6.18.121  viśālā pippalī mustaṃ
                            trivṛtā ceti lehayet/  
 caturo madhunā lehān kaphakāsaharān bhiṣak//  
 
 
 Ca.6.18.122
                             sauvarcalābhayādhātrīpippalīkṣāranāgaram/  
 cūrṇitaṃ sarpiṣā vātakaphakāsaharaṃ pibet//  
 
 
 Ca.6.18.123  daśamūlāḍhake prasthaṃ
                            ghṛtasyākṣasamaiḥ pacet/  
 puṣkarāhvaśaṭībilvasurasavyoṣahiṅgubhiḥ//  
 
 
 Ca.6.18.124  peyānupānaṃ tat peyaṃ
                            kāse vātakaphātmake/  
 śvāsarogeṣu sarveṣu kaphavātātmakeṣu ca//  
 iti daśamūlādighṛtam/  
 Ca.6.18.125  samūlaphalapatrāyāḥ
                            kaṇṭakāryā rasāḍhake/  
 ghṛtaprasthaṃ balāvyoṣaviḍaṅgaśaṭicitrakaiḥ//  
 
 
 Ca.6.18.126
                             sauvarcalayavakṣārapippalīmūlapauṣkaraiḥ/  
 vṛścīrabṛhatīpathyāyavānīdāḍimardhibhiḥ//  
 
 
 Ca.6.18.127
                             drākṣāpunarnavācavyadurālambhāmlavetasaiḥ/  
 śṛṅgītāmalakībhārgīrāsnāgokṣurakaiḥ pacet//  
 
 
 Ca.6.18.128  kalkaistat sarvakāseṣu
                            hikkāśvāseṣu śasyate/  
 kaṇṭakārīghṛtaṃ hyetat kaphavyādhinisūdanam//  
 iti kaṇṭakārīghṛtam/  
 Ca.6.18.129  kulattharasayuktaṃ vā
                            pañcakolaśṛtaṃ ghṛtam/  
 pāyayet kaphaje kāse hikkāśvāse ca śasyate//  
 iti kulatthādighṛtam/  
 Ca.6.18.130  dhūmāṃstāneva dadyācca ye
                            proktā vātakāsinām/  
 kośātakīphalānmadhyaṃ pibedvā samanaḥśilam//  
 
 
 Ca.6.18.131  tamakaḥ kaphakāse tu
                            syāccet pittānubandhajaḥ/  
 pittakāsakriyāṃ tatra yathāvasthaṃ prayojayet//  
 
 
 Ca.6.18.132  vāte kaphānubandhe tu
                            kuryāt kaphaharīṃ kriyām/  
 pittānubandhayorvātakaphayoḥ pittanāśinīm//  
 
 
 Ca.6.18.133  ārdre virūkṣaṇaṃ, śuṣke
                            snigdhaṃ, vātakaphātmake/  
 kāse 'annapānaṃ kaphaje sapitte tiktasaṃyutam//  
 iti kaphajakāsacikitsā/  
 Ca.6.18.134  kāsamātyayikaṃ matvā
                            kṣatajaṃ tvarayā jayet/  
 madhurairjīvanīyaiśca balamāṃsavivardhanaiḥ//  
 
 
 Ca.6.18.135  pippalī madhukaṃ piṣṭaṃ
                            kārṣikaṃ sasitopalam/  
 prāsthikaṃ gavyamājaṃ ca kṣīramikṣurasastathā//  
 
 
 Ca.6.18.136
                             yavagodhūmamṛdvīkācūrṇamāmalakādrasaḥ/  
 tailaṃ ca prasṛtāṃśāni tat sarvaṃ mṛdunā 'agninā//  
 
 
 Ca.6.18.137  pacellehaṃ
                            ghṛtakṣaudrayuktaḥ sa kṣatakāsahā/  
 śvāsahṛdrogakārśyeṣu hito vṛddhe 'alparetasi//  
 
 
 Ca.6.18.138  kṣatakāsābhibhūtānāṃ
                            vṛttiḥ syāt pittakāsikī/  
 kṣīrasarpirmadhuprāyā saṃsarge tu viśeṣaṇam//  
 
 
 Ca.6.18.139  vātapittārdite 'abhyaṅgo
                            gātrabhede ghṛtairhitaḥ/  
 tailairmārutarogaghnaiḥ pīḍyamāne ca vāyunā//  
 
 
 Ca.6.18.140  hṛtpārśvārtiṣu pānaṃ
                            syājjīvanīyasya sarpiṣaḥ/  
 sadāhaṃ kāsino raktaṃ ṣṭhīvataḥ sabale 'anale//  
 
 
 Ca.6.18.141  māṃsocitebhyaḥ kṣāmebhyo
                            lāvādīnāṃ rasā hitāḥ/  
 tṛṣṇārtānāṃ payaśchāgaṃ śaramūlādibhiḥ śṛtam//  
 
 
 Ca.6.18.142  rakte srotobhya
                            āsyādvā 'apyāgate kṣīrajaṃ ghṛtam/  
 nasyaṃ pānaṃ yavāgūrvā śrānte kṣāme hatānale//  
 
 
 Ca.6.18.143  stambhāyāmeṣu mahatīṃ
                            mātrāṃ vā sarpiṣaḥ pibet/  
 kuryādvā vātarogaghnaṃ pittaraktāvirodhi yat//  
 
 
 Ca.6.18.144  nivṛtte kṣatadoṣe tu
                            kaphe vṛddha &uraḥ kṣate/  
 dālyate kāsino yasya sa dhūmānnā pibedimān//  
 
 
 Ca.6.18.145  dve mede madhukraṃ dve ca
                            bale taiḥ kṣaumalaktakaiḥ/  
 vartitairdhūmamāpīya jīvanīyaghṛtaṃ pibet//  
 
 
 Ca.6.18.146
                             manaḥśilāpalāśājagandhātvakkṣīrināgaraiḥ/  
 bhāvayitvā pibet kṣaumamanu cekṣuguḍodakam//  
 
 
 Ca.6.18.147  piṣṭvā manaḥśilāṃ
                            tulyāmārdrayā vaṭaśuṅgayā/  
 sasarpiṣkaṃ pibeddhūmaṃ tittiripratibhojanam//  
 
 
 Ca.6.18.148  bhāvitaṃ jīvanīyairvā
                            kuliṅgāṇḍarasāyutaiḥ/  
 kṣaumaṃ dhūmaṃ pibet kṣīraṃ śṛtaṃ cāyoguḍairanu//  
 iti kṣatajakāsacikitsā/  
 Ca.6.18.149  saṃpūrṇarūpaṃ kṣayajaṃ
                            durbalasya vivarjayet/  
 navotthitaṃ balavataḥ pratyākhyāyācaret kriyām//  
 
 
 Ca.6.18.150  tasmai bṛṃhaṇamevādau
                            kuryādagneśca dīpanam/  
 bahudoṣāya sasnehaṃ mṛdu dadyādvirecanam//  
 
 
 Ca.6.18.151  śampākena trivṛtayā
                            mṛdvīkārasayuktayā/  
 tilvakasya kaṣāyeṇa vidārīsvarasena ca//  
 
 
 Ca.6.18.152  sarpiḥ siddhaṃ
                            pibedyuktyā kṣīṇadeho viśodhanam/  
 (hitaṃ taddehabalayorasya saṃrakṣaṇaṃ &matam//)  
 
 
 Ca.6.18.153  pitte kaphe ca saṃkṣīṇe
                            parikṣīṇeṣu dhātuṣu/  
 ghṛtaṃ karkaṭakīkṣīradvibalāsādhitaṃ pibet//  
 
 
 Ca.6.18.154  vidārībhiḥ kadambairvā
                            tālasasyaistathā śṛtam/  
 ghṛtaṃ payaśca mūtrasya vaivarṇye kṛcchranirgame//  
 
 
 Ca.6.18.155  śūne savedane meḍhre
                            pāyau saśroṇivaṃkṣaṇe/  
 ghṛtamaṇḍena &madhunā 'anuvāsyo miśrakeṇa vā//  
 
 
 Ca.6.18.156  jāṅgalaiḥ pratibhuktasya
                            vartakādyā bileśayāḥ/  
 kramaśaḥ prasahāścaiva prayojyāḥ piśitāśinaḥ//  
 
 
 Ca.6.18.157  auṣṇyāt pramāthibhāvācca
                            srotobhyaścyāvayanti te/  
 kaphaṃ, śuddhaiśca taiḥ puṣṭiṃ kuryātsamyagvahanrasaḥ//  
 
 
 Ca.6.18.158
                             dvipañcamūlītriphalācavikābhārgicitrakaiḥ/  
 kulatthapippalīmūlapāṭhakolayavairjale//  
 
 
 Ca.6.18.159
                             śṛtairnāgaraduḥsparśāpippalīśaṭipauṣkaraiḥ/  
 kalaiḥ karkaṭaśṛṅgyā ca samaiḥ sarpirvipācayet//  
 
 
 Ca.6.18.160  siddhe 'asmiṃścūrṇitau
                            kṣārau dvau pañca lavaṇāni ca/  
 dattvā yuktyā pibenmātrāṃ kṣayakāsanipīḍitaḥ//  
 iti dvipañcamūlādighṛtam/  
 Ca.6.18.161  guḍūcīṃ pippalīṃ mūrvāṃ
                            haridrāṃ śreyasīṃ vacām/  
 nidigdhikāṃ kāsamardaṃ pāṭhāṃ citrakanāgaram//  
 
 
 Ca.6.18.162  jale caturguṇe paktvā
                            pādaśeṣeṇa tatsamam/  
 siddhaṃ sarpiḥ pibedgulmaśvāsārtikṣayakāsanut//  
 iti guḍūcyādighṛtam/  
 Ca.6.18.163
                             kāsamardābhayāmustapāṭhākaṭphalanāgaraiḥ/  
 pippalīkaṭukādrākṣākāśmaryasurasaistathā//  
 
 
 Ca.6.18.164  akṣamātrairghṛtaprasthaṃ
                            kṣīradrākṣārasāḍhake/  
 pacecchoṣajvaraplīhasarvakāsaharaṃ śivam//  
 
 
 Ca.6.18.165  dhātrīphalaiḥ
                            kṣīrasiddhaiḥ sarpirvā 'apyavacūrṇitam/  
 dviguṇe dāḍimarase vipakvaṃ vyoṣasaṃyutam//  
 
 
 Ca.6.18.166  pibedupari bhaktasya
                            yavakṣāraghṛtaṃ naraḥ/  
 pippalīguḍasiddhaṃ vā cchāgakṣīrayutaṃ ghṛtam//  
 
 
 Ca.6.18.167  etānyagnivivṛddhyarthaṃ
                            sarpīṃṣi kṣayakāsinām/  
 syurdoṣabaddhakoṣṭhoraḥsrotasāṃ ca viśuddhaye//  
 
 
 Ca.6.18.168
                             harītakīryavakvāthadvyāḍhake viṃśatiṃ pacet/  
 svinnā mṛditvā tāstasmin purāṇaṃ guḍaṣaṭpalam//  
 
 
 Ca.6.18.169  dadyānmanaḥśilākarṣaṃ
                            karṣāṃrdhaṃ ca rasāñjanāt/  
 kuḍavārdhaṃ ca pipplyāḥ sa lehaḥ śvāsakāsanut//  
 iti harītakīlehaḥ/  
 Ca.6.18.170  śvāvidhaḥ sūcayo dagdhāḥ
                            saghṛtakṣaudraśarkarāḥ/  
 śvāsakāsaharā barhipādau vā kṣaudrasarpiṣā//  
 
 
 Ca.6.18.171  eraṇḍapatrakṣāraṃ vā
                            vyoṣatailaguḍānvitam/  
 lihyādetena vidhinā surasairaṇḍapatrajam//  
 
 
 Ca.6.18.172
                             drākṣāpadmakavārtākapippalīḥ kṣaudrasarpiṣā/  
 lihyāttryūṣaṇacūrṇaṃ vā purāṇaguḍasarpiṣā//  
 
 
 Ca.6.18.173  citrakaṃ triphalājājī
                            karkaṭākhyā kaṭutrikam/  
 drākṣāṃ ca kṣaudrasarpirbhyāṃ lihyādadyādguḍena vā//  
 
 
 Ca.6.18.174  padmakaṃ triphalāṃ vyoṣaṃ
                            viḍaṅgaṃ suradāru ca/  
 balāṃ rāsnāṃ ca tulyāni sūkṣmacūrṇāni kārayet//  
 
 
 Ca.6.18.175  sarvairebhiḥ samaṃ
                            cūrṇaiḥ pṛthak kṣaudraṃ ghṛtaṃ sitām/  
 vimathya lehayellehaṃ sarvakāsaharaṃ śivam//  
 
 
 Ca.6.18.176  jīvantīṃ madhukaṃ pāṭhāṃ
                            tvakkṣīrīṃ triphalāṃ śaṭīm/  
 mustaile padmakaṃ drākṣāṃ dve bṛhatyau vitunnakam//  
 
 
 Ca.6.18.177  sārivāṃ pauṣkaraṃ mūlaṃ
                            karkaṭākhyāṃ rasāñjanam/  
 punarnavāṃ loharajastrāyamāṇāṃ yavānikām//  
 
 
 Ca.6.18.178  bhārgīṃ tāmalakīmṛddhiṃ
                            viḍaṅgaṃ dhanvayāsakam/  
 kṣāracitrakacavyāmlavetasavyoṣadāru ca//  
 
 
 Ca.6.18.179  cūrṇīkṛtya samāṃśāni
                            lehayet kṣaudrasarpiṣā/  
 cūrṇātpāṇitalaṃ pañca kāsānetad vyapohati//  
 iti padmakādilehaḥ/  
 Ca.6.18.180  lihyānmaricacūrṇaṃ vā
                            saghṛtakṣaudraśarkaram/  
 badarīpatrakalkaṃ vā ghṛtabhṛṣṭaṃ sasaindhavam//  
 
 
 Ca.6.18.181  &svarabhede ca kāse
                            ca lehametaṃ prayojayet/  
 patrakalkaṃ ghṛtairbhṛṣṭaṃ tilvakasya saśarkaram//  
 
 
 Ca.6.18.182  peyā cotkārikā
                            ccharditṛṭkāsāmātisāranut/  
 gaurasarṣapagaṇḍīraviḍaṅgavyoṣacitrakān/  
 sābhayān sādhayettoye yavāgūṃ tena cāmbhasā//  
 
 
 Ca.6.18.183  sasarpirlavaṇāṃ kāse
                            hikkāśvāse sapīnase/  
 pāṇḍvāmaye kṣaye &śothe karṇaśūle ca dāpayet//  
 
 
 Ca.6.18.184  kaṇṭakārīrase siddho
                            mudgayūṣaḥ susaṃskṛtaḥ/  
 sagaurāmalakaḥ sāmlaḥ sarvakāsabhiṣagjitam//  
 
 
 Ca.6.18.185  vātaghnauṣadhaniṣkvāthaṃ
                            kṣīraṃ yūṣān rasānapi/  
 vaiṣkirapratudān bailān dāpayet kṣayakāsine//  
 
 
 Ca.6.18.186  kṣatakāse ca ye dhūmāḥ
                            sānupānā nidarśitāḥ/  
 kṣayakāse 'api tāneva yathāvasthaṃ prayojayet//  
 
 
 Ca.6.18.187  dīpanaṃ bṛṃhaṇaṃ caiva
                            srotasāṃ ca viśodhanam/  
 vyatyāsātkṣayakāsibhyo balyaṃ sarvaṃ hitaṃ bhavet//  
 
 
 Ca.6.18.188  sannipātabhavo 'apyeṣa
                            kṣayakāsaḥ sudāruṇaḥ/  
 sannipātahitaṃ tasmāt sadā kāryaṃ bhiṣagjitam//  
 
 
 Ca.6.18.189  doṣānubalayogācca
                            haredrogabalābalam/  
 kāseṣveṣu garīyāṃsaṃ jānīyāduttarottaram//  
 
 
 Ca.6.18.190  bhojyaṃ pānāni sarpīṃṣi
                            &lehāśca saha pānakaiḥ/  
 kṣīraṃ sarpirguḍā dhūmāḥ kāsabhaiṣajyasaṃgrahaḥ//  
 
 Ca.6.18.191  tatra ślokaḥ--- 
 
 saṃkhyā nimittaṃ rūpāṇi sādhyāsādhyatvameva ca/  
 kāsānāṃ bheḍajaṃ proktaṃ garīyastvaṃ ca kāsinaḥ//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        cikitsāsthāne kāsacikitsitaṃ nāmāṣṭādaśo 'adhyāyaḥ//18// 
 
 
                    ekonaviṃśo 'adhyāyaḥ/
                     Ca.6.19.1  athāto 'atīsāracikitsitaṃ
                        vyākhyāsyāmaḥ//  
 Ca.6.19.2  iti ha smāha bhagavānātreyaḥ//  
 Ca.6.19.3  bhagavantaṃ khalvātreyaṃ
                        kṛtāhnikaṃ hutāgnihotramāsīnamṛṣigaṇaparivṛtamuttare himavataḥ pārśve
                        vinayādupetyābhivādya cāgniveśa uvāca --- bhagavan! atīsārasya
                        prāgutpattinimittalakṣaṇopaśamanāni prajānugrahārthamākhyātumarhasīti//  
 Ca.6.19.4  atha bhagavān
                        punarvasurātreyastadagniveśavacanamanuniśamyovāca --- śrūyatāmagniveśa!
                        sarvametadakhilena vākhyāyamānam/  
 ādikāle khalu yajñeṣu paśavaḥ samālabhanīyā babhūvurnālambhāya prakriyante
                        sma/  
 tato dakṣayajñaṃ pratyavarakālaṃ manoḥ putrāṇāṃ
                        nariṣyannābhāgekṣvākunṛgaśaryātyādīnāṃ kratuṣu paśūnāmevābhyanujñānāt
                        paśavaḥ prokṣaṇamavāpuḥ/  
 ataśca pratyavarakālaṃ pṛṣadhreṇa dīrghasatreṇa yajatā
                        paśūnāmalābhādgavāmālambhaḥ pravartitaḥ/  
 taṃ dṛṣṭvā pravyathitā bhūtagaṇāḥ, teṣāṃ copayogādupākṛtānāṃ gavāṃ
                        &gauravādauṣṇyādasātmyatvādaśastopayogāccopahatāgnīnāmupahatamanasāṃ
                        cātīsāraḥ pūrvamutpannaḥ pṛṣadhrayajñe//  
 Ca.6.19.5  athāvarakālaṃ vātalasya
                        vātātapavyāyāmātimātriniṣeviṇo
                        rūkṣālpapramitāśinastīkṣṇamadyavyavāyanityasyodāvartayataśca vegān vāyuḥ;
                        prakopamāpadyate, paktā copahanyate; sa vāyuḥ kupito 'agnāvupahate
                        mūtrasvedau purīṣāśayamupahṛtya, tābhyāṃ purīṣaṃ dravīkṛtya, atīsārāya
                        prakalpate/  
 tasya rūpāṇi---vijjalamāmaṃ viplutamavasādi rūkṣaṃ dravaṃ
                        saśūlamāmagandhamīṣacchabdamaśabdaṃ vā vibaddhamūtravātamatisāryate purīṣaṃ,
                        vāyuścāntaḥkoṣṭhe saśabdaśūlastiryak carati vibaddha ityāmātisāro vātāt/  
 pakvaṃ vā vibaddhamalpālpaṃ saśabdaṃ saśūlaphenapicchāparikartikaṃ hṛṣṭaromā
                        viniḥśvasañ śuṣkamukhaḥ kaṭyūrutrikajānupṛṣṭhapārśvaśūlī bhraṣṭagudo
                        muhurmuhurvigrathitamupaveśyate purīṣaṃ vātāt; tamāhuranugrathitamityeke,
                        vātānugrathitavarcastvāt//  
 Ca.6.19.6  pittalasya
                        punaramlalavaṇakaṭukakṣāroṣṇatīkṣṇātimātraniṣeviṇaḥ
                        pratatāgnisūryasaṃtāpoṣṇamārutopahatagātrasya krodherṣyābahulasya pittaṃ
                        prakopamāpadyate/  
 tat prakupitaṃ dravatvādūṣmāṇamupahatya purīṣāśayavisṛtamauṣṇyād dravatvāt
                        saratvācca bhittvā purīṣamatisārāya prakalpate/  
 tasya rūpāṇi---hāridraṃ haritaṃ nīlaṃ kṛṣṇaṃ
                        &raktapittopahitamatidurgandhamatisāryate purīṣaṃ,
                        tṛṣṇādāhasvedamūrcchāśūlabradhnasaṃtāpapākaparīta iti pittātisāraḥ//  
 Ca.6.19.7  śleṣmalasya tu
                        gurumadhuraśītasnigdhopasevinaḥ saṃpūrakasyācintayato
                        divāsvapnaparasyālasasya śleṣmāprakopamāpadyate/  
 sa svabhāvād gurumadhuraśītasnigdhaḥ srasto 'agnimupahatya saumyasvabhāvāt
                        purīṣāśayamupahatyopapledya purīṣamatisārāya kalpate/  
 tasya rūpāṇi---snigdhaṃ śvetaṃ picchilaṃ tantumadāmaṃ guru durgandhaṃ
                        śleṣmopahitamanubaddhaśūlamalpālpamabhīkṣṇamatisāryate sapravāhikaṃ,
                        gurūdaragudabastivaṃkṣaṇadeśaḥ kṛte 'apyakṛtasaṃjñaḥ salomaharṣaḥ sotkleśo
                        nidrālasyaparītaḥ sadano 'annadveṣī ceti śleṣmātisāraḥ//  
 Ca.6.19.8
                         atiśītasnigdharūkṣoṣṇagurukharakaṭhinaviṣamaviruddhāsātmyabhojanādabhojanāt
                        kālātītabhojanād yatkiṃcidabhyavaharaṇāt
                        praduṣṭamadyapānīyapānādatimadyapānādasaṃśodhanāt pratikarmaṇāṃ
                        viṣamagamanādanupacārājjvalanādityapavanasalilātisevanādasvapnādatisvapnādvegavidhārāṇādṛtuviparyayādayathābalamārambhādbhayaśokacittodvegātiyogāt
                        kṛmiśoṣajvarārśovikārātikarṣaṇādvā vyāpannāgnestrayo doṣāḥ prakupitā bhūya
                        evāgnimupahatya pakvāśayamanupraviśyātīsāraṃ sarvadoṣaliṅgaṃ janayanti//  
 Ca.6.19.9  api ca śoṇitādīn
                        &dhātūnatiprakṛṣṭaṃ dūṣayanto
                        dhātudoṣasvabhāvakṛtānatīsāravarṇānupadarśayanti/  
 tatra śoṇitādiṣu dhātuṣvatipraduṣṭeṣu
                        hāridraharitanīlamāñjiṣṭhamāṃsadhāvanasannikāśaṃ raktaṃ kṛṣṇaṃ śvetaṃ
                        varāhabhedaḥsadṛśamanubaddhavedanamavedanaṃ vā samāsavyatyāsādupaveśyate
                        śakṛd grathitamāmaṃ sakṛt, sakṛdapi pakvamanatikṣīṇamāṃsaśoṇitabalo
                        mandāgnirvihatamukharasaśca; tādṛśamāturaṃ kṛcchrasādhyaṃ vidyāt/  
 ebhirvarṇairatisāryamāṇaṃ sopadravamāturamasādhyo 'ayamiti pratyācakṣīta;
                        tadyathā---pakvaṃśoṇitābhaṃ yakṛtkhaṇḍopamaṃ medomāṃsodakasannikāśaṃ
                        dadhighṛtamajjatailavasākṣīravesavārābhamatinīlamatiraktamatikṛṣṇamudakamivācchaṃ
                        punarmecakābhamatisnigdhaṃ haritanīlakaṣāyavarṇaṃ karburamāvilaṃ picchilaṃ
                        tantumadāmaṃ candrakopagatamatikuṇapapūtipūyagandhyāmāmamatsyagandhi
                        &makṣikākāntaṃ kuthitabahudhātusrāvamalpapurīṣamapurīṣaṃ
                        vā 'atisāryamāṇaṃ
                        tṛṣṇādāhajvarabhramatamakahikkāśvāsānubandhamativedanamavedanaṃ vava
                        srastapakvagudaṃ paritagudavaliṃ muktanālamatikṣīṇabalamāṃsaśoṇitaṃ
                        sarvaparvāsthiśūlinamarocakāratipralāpasaṃmohaparītaṃ
                        sahasoparatavikāramatisāriṇamacikitsyaṃ vidyāt; iti sannipātātisāraḥ//  
 Ca.6.19.10  tamasādhyatāmasaṃprāptaṃ
                        cikitsed yathāpradhānopakrameṇa hetūpaśayadoṣaviśeṣaparīkṣayā ceti//  
 
 Ca.6.19.11  āgantū dvāvatīsārau mānasau
                            bhayaśokajau/  
 tattayorlakṣaṇaṃ vāyoryadatīsāralakṣaṇam//  
 
 
 Ca.6.19.12  māruto bhayaśokābhyāṃ
                            śīghraṃ hi parikupyati/  
 tayoḥ kriyā vātaharī harṣaṇāśvāsanāni ca//  
 
 
 Ca.6.19.13  ityuktāḥ ṣaḍatīsārāḥ,
                            sādhyānāṃ sādhanaṃ tvataḥ/  
 pravakṣyāmyanupūrveṇa yathāvattannibodhata//  
 
 
 Ca.6.19.14  doṣāḥ sannicitā yasya
                            vidagdhāhāramūrcchitāḥ/  
 atīsārāya kalpante bhūyastān saṃpravartayet//  
 
 
 Ca.6.19.15  na tu saṃgrahaṇaṃ deyaṃ
                            pūrvamāmātisāriṇe/  
 vibadhyamānāḥ prāgdoṣā janayantyāmayān bahūn//  
 
 
 Ca.6.19.16
                             daṇḍakālasakādhmānagrahaṇyarśogadāṃstathā/  
 śothapāṇḍvāmayaplīhakuṣṭhagulmodarajvarān//  
 
 
 Ca.6.19.17  tasmādupekṣetotkliṣṭān
                            vartamānān svayaṃ malān/  
 kṛchraṃ vā vahatāṃ dadyādabhayāṃ saṃpravartinīm//  
 
 
 Ca.6.19.18  tayā pravāhite doṣe
                            praśāmyatyudarāmayaḥ/  
 jāyate dehalaghutā jaṭharāgniśca vardhate//  
 
 
 Ca.6.19.19  pramathyāṃ madhyadoṣāṇāṃ
                            dadyāddīpanapācanīm/  
 laṅghanaṃ cālpadoṣāṇāṃ praśastamatisāriṇām//  
 
 
 Ca.6.19.20  pippalī nāgaraṃ dhānyaṃ
                            bhūtīkamabhayā vacā/  
 hrīveraṃ bhadramustāni bilvaṃ nāgaradhānyakam//  
 
 
 Ca.6.19.21  pṛśniparṇī śvadaṃṣṭrā ca
                            samaṅgā kaṇṭakārikā/  
 tisraḥ pramathyā vihitāḥ ślokārdhairatisāriṇām//  
 
 
 Ca.6.19.22  vacāprativiṣābhyāṃ vā
                            mustaparpaṭakena vā/  
 hrīveraśṛṅgaverābhyāaṃ pakvaṃ vā pāyayejjalam//  
 
 
 Ca.6.19.23  yukte 'annakāle kṣutkṣāmaṃ
                            laghūnyannāni bhojayet/  
 tathā sa śīghramāpnoti rucimagnibalaṃ balam//  
 
 
 Ca.6.19.24  takreṇāvantisomena yavāgvā
                            tarpaṇena vā/  
 surayā madhunā cādau yathāsātmyamupācaret//  
 
 
 Ca.6.19.25  yavāgūbhirvilepībhiḥ
                            khaḍairyūṣai rasaudanaiḥ/  
 dīpanagrāhisaṃyuktaiḥ kramaśca syādataḥ param//  
 
 
 Ca.6.19.26  śālaparṇīṃ pṛśniparṇīṃ
                            bṛhatīṃ kaṇṭakārikām/  
 balāṃ śvadaṃṣṭrāṃ bilvāni pāṭhāṃ nāgaradhānyakam//  
 
 
 Ca.6.19.27  śaṭīṃ palāśaṃ hapuṣāṃ vacāṃ
                            jīrakapippalīm/  
 yavānīṃ pippalīmūlaṃ citrakaṃ hastipippalīm//  
 
 
 Ca.6.19.28  vṛkṣāmlaṃ dāḍimāmlaṃ ca
                            sahiṅgu biḍasaindhavam/  
 prayojayedannapāne vidhinā sūpakalpitam//  
 
 
 Ca.6.19.29  vātaśleṣmaharo hyeṣa gaṇo
                            dīpanapācanaḥ/  
 grāhī balyo rocanaśca tasmācchasto 'atisāriṇām//  
 
 
 Ca.6.19.30  āme pariṇate yastu
                            vibaddhamatisāryate/  
 saśūlapicchamalpālpaṃ bahuśaḥ sapravāhikam//  
 
 
 Ca.6.19.31  yūṣeṇa mūlakānāṃ taṃ
                            badarāṇāmathāpi vā/  
 upodikāyāḥ kṣīriṇyā yavānyā vāstukasya vā//  
 
 
 Ca.6.19.32  suvarcalāyāścañcorvā
                            śākenāvalgujasya vā/  
 śaṭyāḥ karkārukāṇāṃ vā jīvantyāścirbhaṭasya vā//  
 
 
 Ca.6.19.33  loṇikāyāḥ sapāṭhāyāḥ
                            śuṣkaśākena vā punaḥ/  
 dadhidāḍimasiddhena bahusnehena bhojayet//  
 
 
 Ca.6.19.34  kalkaḥ syādbālabilvānāṃ
                            tilakalkaśca tatsamaḥ/  
 dadhnaḥ saro 'amlasnehādyaḥ khaḍo hanyāt pravāhikām//  
 
 
 Ca.6.19.35  yavānāṃ mudgamāṣāṇāṃ
                            śālīnāṃ ca tilasya ca/  
 kolānāṃ bālabilvānāṃ dhānyayūṣaṃ prakalpayet//  
 
 
 Ca.6.19.36  aikadhyaṃ yamake bhṛṣṭaṃ
                            dadhidāḍimasārikam/  
 varcaḥkṣaye śuṣkamukhaṃ śālyannaṃ tena bhojayet//  
 
 
 Ca.6.19.37  dadhnaḥ saraṃ vā yamake
                            bhṛṣṭaṃ saguḍanāgaram/  
 surāṃ vā yamake bhṛṣṭāṃ vyañjanārthe pradāpayet//  
 
 
 Ca.6.19.38  phalāmlaṃ yamake bhṛṣṭaṃ
                            yūṣaṃ gṛñjanakasya vā/  
 lopākarasamamlaṃ vā snigdhāmlaṃ kacchapasya vā//  
 
 
 Ca.6.19.39  barhitittiridakṣāṇāṃ
                            vartakānāṃ tathā rasāḥ/  
 snigdhāmlāḥ śālayaścāgryā varcaḥkṣayarujāpahāḥ//  
 
 
 Ca.6.19.40  antarādhirasaṃ pūtvā raktaṃ
                            meṣasya cobhayam/  
 paceddāḍimasārāmlaṃ sadhānyasnehanāgaram//  
 
 
 Ca.6.19.41  &audanaṃ raktaśālīnāṃ
                            tenādyāt prapibecca tat/  
 tathā varcaḥkṣayakṛtairvyādhibhirvipramucyate//  
 
 
 Ca.6.19.42  gudaniḥsaraṇe śūle
                            pānamamlasya sarpiṣaḥ/  
 praśasyate nirāmāṇāmathavā 'apyanuvāsanam//  
 
 
 Ca.6.19.43
                             cāṅgerīkoladadhyamlanāgarakṣārasaṃyutam/  
 ghṛtamutkvathitaṃ peyaṃ gudabhraṃśarujāpaham//  
 iti cāṅgerīghṛtam/  
 Ca.6.19.44  sacavyapippalīmūlaṃ
                            savyoṣaviḍadāḍimam/  
 peyamamlaṃ ghṛtaṃ yuktyā sadhānyājājicitrakam//  
 iti gudabhraṃśe cavyādighṛtam/  
 Ca.6.19.45  daśamūlopasiddhaṃ vā
                            sabilvamanuvāsanam/  
 śaṭīśatāhvābilvairvā vacayā citrakeṇa vā//  
 iti gudabhraṃśe 'anuvāsanam/  
 Ca.6.19.46  stabdhabhraṣṭagude pūrvaṃ
                            snehasvedau prayojayet/  
 susvinnaṃ taṃ bhṛdūbhūtaṃ picunā saṃpraveśayet//  
 
 
 Ca.6.19.47  vibaddhavātavarcāstu
                            bahuśūlapravāhikaḥ/  
 saraktapicchastṛṣṇārtaḥ kṣīrasauhityamarhati//  
 
 
 Ca.6.19.48  yamakasyopari kṣīraṃ
                            dhāroṣṇaṃ vā pibennaraḥ/  
 śṛtameraṇḍamūlena bālabilvena vā &payaḥ//  
 
 
 Ca.6.19.49  evaṃ kṣīraprayogeṇa raktaṃ
                            picchā ca śāmyati/  
 śūlaṃ pravāhikā caiva vibandhaścopaśāmyati//  
 
 Ca.6.19.50  pittātisāraṃ
                        punarnidānopaśayākṛtibhirāmānvayamupalabhya yathābalaṃ
                        laṅghanapācanābhyāmupācaret/  
 tṛṣyatastu mustaparpaṭakośīrasārivācandanakirātatiktakodīcyavāribhirupacāraḥ/  
 laṅghitasya cāhārakāle
                        balātibalāsūrpaparṇīśālaparṇīpṛśniparṇībṛhatīkaṇṭakārikāśatāvarīśvadaṃṣṭrāniryūhasaṃyuktena
                        yathāsātmyaṃ yavāgūmaṇḍādinā tarpaṇādinā vā krameṇopacāraḥ/  
 mudgamasūrahareṇumakuṣṭhakāḍhakīyūṣairvā
                        lavakapiñjalaśaśahariṇaiṇakālapucchakarasairīṣadamlairanamlairvā
                        kramaśo 'agniṃ sandhukṣayet/  
 anubandhe tvasya dīpanīyapācanīyopaśamanīyasaṃgrahaṇīyān yogān
                        saṃprayojayediti//  
 
 Ca.6.19.51  sakṣaudrātiviṣaṃ piṣṭvā
                            vatsakasya phalatvacam/  
 pibet pittātisāraghnaṃ taṇḍulodakasaṃyutam//  
 
 
 Ca.6.19.52  kirātatiktako mustaṃ
                            vatsakaḥ sarasāñjanaḥ/  
 bilvaṃ dāruharidrā tvak hrīberaṃ sadurālabham//  
 
 
 Ca.6.19.53  candanaṃ ca bhṛṇālaṃ ca
                            nāgaraṃ lodhramutpalam/  
 tilā mocaraso lodhraṃ samaṅgā kamalotpalam//  
 
 
 Ca.6.19.54  utpalaṃ dhātakīpuṣpaṃ
                            dāḍimatvaṅgahauṣadham/  
 kaṭphalaṃ nāgaraṃ pāṭhā jambvāmrāsthidurālabhāḥ//  
 
 
 Ca.6.19.55  yogāḥ ṣaḍete
                            sakṣaudrāstaṇḍulodakasaṃyutāḥ/  
 peyāḥ pittātisāraghnāḥ ślokārdhena nidarśitāḥ//  
 
 
 Ca.6.19.56  jīeṇoṣadhānāṃ śasyante
                            yathāyogaṃ prakalpitaiḥ/  
 rasaiḥ sāṃgrāhikairyuktāḥ purāṇā raktaśālayaḥ//  
 
 
 Ca.6.19.57  pittātisāro dīpāgneḥ
                            kṣipraṃ samupaśāmyati/  
 ajākṣīraprayogeṇa balaṃ varṇaśca vardhate//  
 
 
 Ca.6.19.58  bahudoṣasya dīptāgneḥ
                            saprāṇasya na tiṣṭhati/  
 aittiko yadyatīsāraḥ payasā taṃ virecayet//  
 
 
 Ca.6.19.59  palāśaphalaniryūhaṃ payasā
                            saha pāyayet/  
 tato 'anupāyayet koṣṇaṃ kṣīrameva yathābalam//  
 
 
 Ca.6.19.60  pravāhite tena male
                            praśāmyatyudarāmayaḥ/  
 palāśavat prayojyā vā trāyamāṇā viśodhinī//  
 
 
 Ca.6.19.61  sāṃsargyāṃ kriyamāṇāyāṃ
                            śūlaṃ yadyanuvartate/  
 srutadoṣasya taṃ śīghraṃ yathāvadanuvāsayet//  
 
 
 Ca.6.19.62  śatapuṣpāvarībhyāṃ ca
                            payasā madhukena ca/  
 tailapādaṃ ghṛtaṃ siddhaṃ sabilvamanuvāsanam//  
 
 
 Ca.6.19.63  kṛtānuvāsanasyāsya
                            kṛtasaṃsarjanasya ca/  
 vartate yadyatīsāraḥ picchābastirataḥ param//  
 
 
 Ca.6.19.64  pariveṣṭya
                            kuśairārdrairārdravṛntāni śālmaleḥ/  
 kṛṣṇamṛttikayā++ālipya svedayedgomayāgninā//  
 
 
 Ca.6.19.65  suśuṣkāṃ mṛttikāṃ jñātvā
                            tāni vṛntāni śālmaleḥ/  
 śṛte payasi mṛdgīyādāpothyolūkhale tataḥ//  
 
 
 Ca.6.19.66  piṇḍaṃ muṣṭisamaṃ prasthe
                            tat pūtaṃ tailasarpiṣoḥ/  
 &snehitaṃ mātrayā yuktaṃ kalkena madhukasya ca//  
 
 
 Ca.6.19.67  bastimabhyaktagātrāya
                            dadyāt pratyāgate tataḥ/  
 snātvā bhuñjīta payasā jāṅgalānāṃ rasena vā//  
 
 
 Ca.6.19.68
                             pittāpisārajvaraśothagulmajīrṇātisāragrahaṇīpradoṣān/  
 jayatyayaṃ śīghramatipravṛddhān virecanāsthāpanayośca &bastiḥ//  
 
 
 Ca.6.19.69  pittātisārī yastvetāṃ
                            kriyāṃ muktvā niṣevate/  
 pittalānyannapānāni tasya pittaṃ mahābalam//  
 
 
 Ca.6.19.70  kuryādraktātisāraṃ tu
                            raktamāśu pradūṣayet/  
 tṛṣṇāṃ śūlaṃ vidāhaṃ ca gudapākaṃ ca dāruṇam//  
 
 
 Ca.6.19.71  tatra cchāgaṃ payaḥ śastaṃ
                            śītaṃ samadhuśarkaram/  
 pānārthaṃ bhojanārthaṃ ca gudaprakṣālane tathā//  
 
 
 Ca.6.19.72  audanaṃ raktaśālīnāṃ payasā
                            tena bhojayet/  
 rasaiḥ pārāvatādīnāṃ ghṛtabhṛṣṭaiḥ saśarkaraiḥ//  
 
 
 Ca.6.19.73  śaśapakṣimṛgāṇāṃ ca śītānāṃ
                            dhanvacāriṇām/  
 rasairanamlaiḥ saghṛtairbhojayettaṃ saśarkaraiḥ//  
 
 
 Ca.6.19.74  rudhiraṃ mārgamājaṃ vā
                            ghṛtabhṛṣṭaṃ praśasyate/  
 kāśmaryaphalayūṣo vā kiṃcidamlaḥ saśarkaraḥ//  
 
 
 Ca.6.19.75  nīlotpalaṃ mocarasaṃ
                            samaṅgā padmakeśaram/  
 ajākṣīrayutaṃ dadyājjīrṇe ca payasaudanam//  
 
 
 Ca.6.19.76  durbalaṃ pāyayitvā vā
                            tasyaivopari bhojayet/  
 prāgbhaktaṃ navanītaṃ vā dadyāt samadhuśarkaram//  
 
 
 Ca.6.19.77  prāśya kṣīrotthitaṃ sarpiḥ
                            kapiñjalarasāśanaḥ/  
 tryahādārogyamāpnoti payasā kṣīrabhuk tathā//  
 
 
 Ca.6.19.78  pītvā śatāvarīkalkaṃ payasā
                            kṣīrabhugjayet/  
 raktātisāraṃ pītvā vā tayā siddhaṃ ghṛtaṃ naraḥ//  
 
 
 Ca.6.19.79  ghṛtaṃ yavāgūmaṇḍena
                            kuṭajasya phalaiḥ śṛtam/  
 peyaṃ tasyānu pātavyā peyā raktopaśāntaye//  
 
 
 Ca.6.19.80  tvak ca dāruharidrāyāḥ
                            kuṭajasya phalāni ca/  
 pippalī śṛṅgaveraṃ ca drākṣā kaṭukarohiṇī//  
 
 
 Ca.6.19.81  ṣaḍbhiretairghṛtaṃ siddhaṃ
                            peyāmaṇḍāvacāritam/  
 atīsāraṃ jayecchīghraṃ tridoṣamapi dāruṇam//  
 
 
 Ca.6.19.82  kṛṣṇamṛnmadhukaṃ śaṅkhaṃ
                            rudhiraṃ taṇḍulodakam/  
 pītamekatra sakṣaudraṃ raktasaṃgrahaṇaṃ param//  
 
 
 Ca.6.19.83  pītaḥ priyaṅgukākalkaḥ
                            sakṣaudrastaṇḍulāmbhasā/  
 raktasrāvaṃ jayecchīghraṃ dhanvamāṃsarasāśinaḥ//  
 
 
 Ca.6.19.84  kalkastilānāṃ kṛṣṇānāṃ
                            śarkarāpañcabhāgikaḥ/  
 ājena payasā pītaḥ sadyo raktaṃ niyacchati//  
 
 
 Ca.6.19.85  palaṃ vatsakabījasya
                            śrapayitvā rasaṃ pibet/  
 yo rasāśī jayecchīghraṃ sa paittaṃ jaṭharāmayam//  
 
 
 Ca.6.19.86  pītvā saśarkarākṣaudraṃ
                            candanaṃ taṇḍulāmbhasā/  
 dāhatṛṣṇāpramehebhyo raktasrāvācca mucyate//  
 
 
 Ca.6.19.87  godo bahubhirutthānairyasya
                            pittena pacyate/  
 secayettaṃ suśītena paṭolamadhukāmbunā//  
 
 
 Ca.6.19.88  pañcavalkamadhūkānāṃ
                            rasairikṣurasairghṛtaiḥ/  
 chāgairgavyaiḥ payobhirvā śarkarākṣaudrasaṃyutaiḥ//  
 
 
 Ca.6.19.89  prakṣālanānāṃ kalkairvā
                            sasarpiṣkaiḥ pralepayet/  
 eṣāṃ vā sukṛtaiścūrṇaistaṃ gudaṃ pratisārayet//  
 
 
 Ca.6.19.90  dhātakīlodhracūrṇairvā
                            samāṃśaiḥ pratisārayet/  
 tathā sravati no raktaṃ gudaṃ taiḥ pratisāritam//  
 
 
 Ca.6.19.91  pakvatā praśamaṃ yāti
                            vedanā copaśāmyati/  
 yathoktaiḥ secanaiḥ śītaiḥ śoṇite 'atisravatyapi//  
 
 
 Ca.6.19.92  gudavaṅkṣaṇakaṭyūru
                            secayedghṛtabhāvitam/  
 candanādyena tailena śatadhautena sarpiṣā//  
 
 
 Ca.6.19.93  kārpāsasaṃgṛhītena
                            secayedgudavaṅkṣaṇam/  
 alpālpaṃ bahuśo raktaṃ saśūlamupaveśyate//  
 
 
 Ca.6.19.94  yadā vāyurvibaddhaśca
                            kṛcchraṃ carati vā na vā/  
 picchābastiṃ tadā tasya yathoktamupakalpayet//  
 
 
 Ca.6.19.95  prapaiṇḍarīkasiddhena
                            sarpiṣā cānuvāsayet/  
 prāyaśo durbalagudāścirakālātisāriṇaḥ//  
 
 
 Ca.6.19.96  tasmādabhīkṣṇaśasteṣāṃ gude
                            snehaṃ prayojayet/  
 pavano 'atipravṛtto hi sve sthāne labhate 'adhikam//  
 
 
 Ca.6.19.97  balaṃ tasya sapittasya
                            jayārthe bastiruttamaḥ/  
 raktaṃ viṭasahitaṃ pūrvaṃ paścādvā yo 'atisāryate//  
 
 
 Ca.6.19.98  śatāvarīghṛtaṃ tasya
                            lehārthamupakalpayet/  
 śarkarārdhāṃśikaṃ līḍhaṃ navanītaṃ navoddhṛtam//  
 
 
 Ca.6.19.99  kṣaudrapādaṃ jayecchīgraṃ
                            taṃ vikāraṃ hitāśinaḥ/  
 nyagrodhodumbarāśvatthaśuṅgānāpothya vāsayet//  
 
 
 Ca.6.19.100  ahorātraṃ jale tapte
                            ghṛtaṃ tenāmbhasā pacet/  
 tadardhaśarkarāyuktaṃ lihyāt sakṣaudrapādikam//  
 
 
 Ca.6.19.101  adho vā yadi
                            vā 'apyūrdhvaṃ yasya raktaṃ pravartate/  
 yastvevaṃ durbalo mohāt pittalānyeva sevate//  
 
 
 Ca.6.19.102  dāruṇaṃ sa valīpākaṃ
                            prāpya śīghraṃ vipadyate/  
 śleṣmātisāre prathamaṃ hitaṃ laṅghanapācanam//  
 
 
 Ca.6.19.103  yojyaścāmātisāraghno
                            yathokto dīpano gaṇaḥ/  
 laṅghitasyānupūrvyāṃ ca kṛtāyāṃ na nivartate//  
 
 
 Ca.6.19.104  kaphajo yadyatīsāraḥ
                            kaphaghnaistamupācaret/  
 bilvaṃ karkaṭikā mustamabhayā viśvabheṣajam//  
 
 
 Ca.6.19.105  vacā viḍaṅgaṃ bhūtīkaṃ
                            dhānyakaṃ devadāru ca/  
 kuṣṭhaṃ sātiviṣā pāṭhā cavyaṃ kaṭukarohiṇī//  
 
 
 Ca.6.19.106  pippalī pippalīmūlaṃ
                            citrakaṃ hastipippalī/  
 yogāñchlokārdhavihitāṃścaturastān prayojayet//  
 
 
 Ca.6.19.107  śṛtāñchleṣmātisāreṣu
                            kāyāgnibalavardhanān/  
 ajājīmasitāṃ pāṭhāṃ nāgaraṃ maricāni ca//  
 
 
 Ca.6.19.108  dhātakīdviguṇaṃ
                            dadyānmātuluṅgarasāplutam/  
 rasāñjanaṃ sātiviṣaṃ kuṭajasya phalāni ca//  
 
 
 Ca.6.19.109  dhātakīdviguṇaṃ dadyāt
                            pātuṃ sakṣaudranāgaram/  
 dhātakī nāgaraṃ bilvaṃ lodhraṃ padmasya keśaram//  
 
 
 Ca.6.19.110  jambūtvaṅnāgaraṃ dhānyaṃ
                            pāṭhā mocaraso balā/  
 samaṅgā dhātakī bilvamadhyaṃ jambvāmrayostvacaḥ//  
 
 
 Ca.6.19.111  kapitthāni viḍaṅgāni
                            nāgaraṃ maricāni ca/  
 cāṅgerīkolatakrāmlāṃścaturastān kaphottare//  
 
 
 Ca.6.19.112  ślokārdhavihitān dadyāt
                            sasnehalavaṇāt khaḍān/  
 kapitthamadhyaṃ līḍhvā tu savyoṣakṣaudraśarkaram//  
 
 
 Ca.6.19.113  kaṭphalaṃ madhuyuktaṃ vā
                            mucyate jaṭharāmayāt/  
 kaṇāṃ madhuyutāṃ pītvā takraṃ pītvā sacitrakam//  
 
 
 Ca.6.19.114  jagdhvā vā bālabilvāni
                            mucyate jaṭharāmayāt/  
 bālabilvaṃ guḍaṃ tailaṃ pippalīṃ viśvabheṣajam/  
 lihyādvāte pratihate saśūlaḥ sapravāhikaḥ//  
 
 
 Ca.6.19.115  bhojyaṃ mūlakaṣāyeṇa
                            vātaghnaiścopasevanaiḥ/  
 vātātisāravihitairyūṣairmāṃsarasaiḥ khaḍaiḥ//  
 
 
 Ca.6.19.116  pūrvoktamamlasarpirvā
                            ṣaṭpalaṃ vā yathābalam/  
 purāṇaṃ vā ghṛtaṃ dadyādyavāgūmaṇḍamiśritam//  
 
 
 Ca.6.19.117  vātaśleṣmavibandhe vā
                            kaphe vā 'atisravatyapi/  
 śūle pravāhikāyāṃ vā picchābastiṃ prayojayet//  
 
 
 Ca.6.19.118  pippalībilvakuṣṭhānāṃ
                            śatāgvāvacayorapi/  
 kalkaiḥ salavaṇairyuktaṃ pūrvoktaṃ sannidhāpayet//  
 
 
 Ca.6.19.119  pratyāgate sukhaṃ snātaṃ
                            kṛtāhāraṃ dinātyaye/  
 bilvatailena matimānsukhoṣṇenānuvāsayet//  
 
 
 Ca.6.19.120  vacāntairathavā
                            kalkaistailaṃ paktvā 'anuvāsayet/  
 bahuśaḥ kaphavātārtastathā sa labhate sukham//  
 
 
 Ca.6.19.121  sve sthāne māruto 'avaśyaṃ
                            vardhate kaphasaṃkṣaye/  
 sa vṛddhaḥ sahasā hanyāttasmāttaṃ tvarayā jayet//  
 
 
 Ca.6.19.122  vātasyānu jayet pittaṃ,
                            pittasyānu jayet kapham/  
 trayāṇāṃ vā jayet pūrvaṃ yo bhavedbalavattamaḥ//  
 
 Ca.6.19.123  tatra ślokaḥ--- 
 
 prāgutpattinimittāni lakṣaṇaṃ sādhyatā na ca/  
 kriyā cāvasthikī siddhā nirdiṣṭā hyatisāriṇām//  
 
 ityagniveśakṛte tantre carakapratisaṃskṛte
                        cikitsāsthāne 'atisāracikitsitaṃ nāmaikonaviṃśo 'adhyāyaḥ//19// 
 
 
                    viṃśo 'adhyāyaḥ/
                     Ca.6.20.1  athātaśchardicikitsitaṃ
                        vyākhyāsyāmaḥ//  
 Ca.6.20.2  iti ha smāha bhagavānātreyaḥ//  
 
 Ca.6.20.3  yaśasvinaṃ
                            brahmatapodyutibhyāṃ jvalantamagnyarkasamaprabhāvam/  
 punarvasuṃ bhūtahite niviṣṭaṃ papraccha śiṣyo 'atrijamagniveśaḥ//  
 
 
 Ca.6.20.4  yāśchardayaḥ pañca purā
                            tvayoktā rogādhikāre bhiṣajāṃ variṣṭha!/  
 tāsāṃ cikitsāṃ sanidānaliṅgāṃ yathāvadācakṣva nṛṇāṃ hitārtham//  
 
 
 Ca.6.20.5  tadagniveśasya vaco niśamya
                            prīto bhiṣakśreṣṭha idaṃ jagāda/  
 yāśchardayaḥ pañca purā mayoktāstā vistareṇa bruvato nibadha//  
 
 
 Ca.6.20.6  doṣaiḥ
                            &pṛthaktriprabhavāścatasro dviṣṭārthayogādapi pañcamī syāt/  
 tāsāṃ hṛdutkleśakaphaprasekau dveṣo 'aśane caiva hi pūrvarūpam//  
 
 
 Ca.6.20.7
                             vyāyāmatīkṣṇauṣadhaśokarogabhayopavāsādyatikarśitasya/  
 &vāyurmahāsrotasi saṃpravṛddha utkleśya doṣāṃstata ūrdhvamasyan//
                         
 
 
 Ca.6.20.8  āmāśayotkleśakṛtāṃ ca marma
                            prapīḍayaṃśchardimudīrayettu/  
 hṛtpārśvapīḍāmukhaśoṣamūrdhanābhyartikāsasvarabhedatodaiḥ//  
 
 
 Ca.6.20.9  udgāraśabdaprabalaṃ saphenaṃ
                            vicchinnakṛṣṇaṃ tanukaṃ kaṣāyam/  
 kṛcchreṇa cālpaṃ mahatā ca vegenārto 'anilācchardayatīha duḥkham//  
 
 
 Ca.6.20.10
                             ajīrṇakaṭvamlavidāhyaśītairāmāśaye pittamudīrṇavegam/  
 rasāyanībhirvisṛtaṃ prapīḍya marmordhvamāgamya vamiṃ karoti//  
 
 
 Ca.6.20.11
                             mūrcchāpipāsāmukhaśoṣamūrdhatālvakṣisaṃtāpatamobhramārtaḥ/  
 pītaṃ bhṛśoṣṇaṃ haritaṃ satiktaṃ dhūmraṃ ca pittena vamet sadāham//  
 
 
 Ca.6.20.12
                             snigdhātigurvāmavidāhibhojyaiḥ svapnādibhiścaiva
                            kapho 'ativṛddhaḥ/  
 uraḥ śiro marma rasāyanīśca sarvāḥ samāvṛtya vamiṃ karoti//  
 
 
 Ca.6.20.13
                             tandrāsyamādhuryakaphaprasekasaṃtoṣanidrārucigauravārtaḥ/  
 snigdhaṃ ghanaṃ svādu kaphādviśuddhaṃ salomaharṣo 'alparujaṃ vamettu//
                         
 
 
 Ca.6.20.14  samaśnataḥ sarvarasān
                            prasaktamāmapradoṣartuviparyayaiśca/  
 sarve prakopaṃ yugapat prapannāśchardiṃ tridoṣāṃ janayanti doṣāḥ//  
 
 
 Ca.6.20.15
                             śūlāvipākārucidāhatṛṣṇāśvāsapramohaprabalā prasaktam/  
 chardistridoṣāllavaṇāmlanīlasāndroṣṇaraktaṃ vamatāṃ nṛṇāṃ syāt//  
 
 
 Ca.6.20.16  viṭsvedamūtrāmbuvahāni
                            vāyuḥ srotāṃsi saṃrudhya yadordhvameti/  
 utsannadoṣasya samācitaṃ taṃ doṣaṃ samuddhūya narasya koṣṭhāt//  
 
 
 Ca.6.20.17  viṇmūtrayostat
                            samavarṇagandhaṃ tṛṭśvāsahikkārtiyutaṃ prasaktam/  
 pracchardayedduṣṭamihātivegāttayā 'arditaścāśu vināśameti//  
 
 
 Ca.6.20.18
                             dviṣṭapratīpāśucipūtyamedhyabībhatsagandhāśanadarśanaiśca/  
 yacchardayettaptamanā manoghnairdviṣṭārthasaṃyogabhavā matā sā//  
 
 
 Ca.6.20.19  kṣīṇasya yā
                            chardiratipravṛddhā sopadravā śoṇitapūyayuktā/  
 sacandridāṃ tāṃ pravadantyasādhyāṃ sādhyāṃ cikitsedanupadravāṃ ca//  
 
 
 Ca.6.20.20  āmāśayotkleśabhavā hi
                            sarvāśchardyo matā laṅghanameva tasmāt/  
 prākkārayenmārutajāṃ vimucya saṃśodhanaṃ vā kaphapittahāri//  
 
 
 Ca.6.20.21  cūrṇāni
                            ligyānmadhunā 'abhayānāṃ hṛdyāni vā yāni virecanāni/  
 madyaiḥ payobhiśca yutāni yuktyā nayantyadho doṣamudīrṇamūrdhvam//  
 
 
 Ca.6.20.22  vallīphalādyairvamanaṃ
                            pibedvā yo durbalastaṃ śamanaiścikitset/  
 rasairmanojñairlaghubhirviśuṣkairbhakṣyaiḥ sabhojyairvividhaiśca pānaiḥ//
                         
 
 
 Ca.6.20.23
                             susaṃskṛtāstittiribarhilāvarasā vyapohantyanilapravṛttām/  
 chardiṃ tathā kolakulatthadhānyabilvādimūlāmlayavaiśca yūṣaḥ//  
 
 
 Ca.6.20.24  &vātātmikāyāṃ
                            hṛdayadravārto naraḥ pibet saindhavavadghṛtaṃ tu/  
 siddhaṃ tathā dhānyakanāgarābhyāṃ dadhnā ca toyena ca dāḍimasya//  
 
 
 Ca.6.20.25  vyoṣeṇa yuktāṃ
                            lavaṇaistribhiśca ghṛtasya mātrāmathavā vidadhyāt/  
 snigdhāni gṛdyāni ca bhojanāni rasaiḥ sayūṣairdadhidāḍimāmlaiḥ//  
 
 
 Ca.6.20.26  pittātmikāyāmanulomanārthaṃ
                            drākṣāvidārīkṣurasaistrivṛt syāt/  
 kaphāśayasthaṃ tvatimātravṛddhaṃ pittaṃ haret svādubhirūrdhvameva//  
 
 
 Ca.6.20.27  śuddhāya kāle
                            madhuśarkarābhyāṃ lājaiśca manthaṃ yadi vā 'api peyām/  
 pradāpayenmudgarasena vā 'api śālyodanaṃ jāṅgalajai rasairvā//  
 
 
 Ca.6.20.28  sitopalāmākṣikapippalībhiḥ
                            kulmāṣalājāyavasaktugṛñjān/  
 kharjūramāṃsānyatha nārikelaṃ drākṣāmatho vā badarāṇi lihyāt//  
 
 
 Ca.6.20.29
                             srotojalājotpalakolamajjacūrṇāni lihyānmadhumā 'abhayāṃ ca/  
 kolāsthimajjāñjanamakṣikāviḍlājāsitāmāgadhikākaṇān vā//  
 
 
 Ca.6.20.30  drākṣārasaṃ vā 'api pibet
                            suśītaṃ mṛdbhṛṣṭaloṣṭaprabhavaṃ jalaṃ vā/  
 jambvāmrayoḥ pallavajaṃ kaṣāyaṃ pibet suśītaṃ madhusaṃyutaṃ vā//  
 
 
 Ca.6.20.31  niśi sthitaṃ vāri
                            samudgakṛṣṇaṃ sośīradhānyaṃ caṇakodakaṃ vā/  
 gavedhukāmūlajalaṃ guḍūcyā jalaṃ pibedikṣurasaṃ payo vā//  
 
 
 Ca.6.20.32  sevayaṃ pibet
                            kāñcanagairikaṃ vā sabālakaṃ taṇḍuladhāvanena/  
 dhātrīrasenottamacandanaṃ vā tṛṣṇāvamighnāni samākṣikāṇi//  
 
 
 Ca.6.20.33  kalkaṃ tathā
                            candanacavyamāṃsīdrākṣottamābālakagairikāṇām/  
 śītāmbunā gairikaśālicūrṇaṃ mūrvāṃ tathā taṇḍuladhāvanana//  
 
 
 Ca.6.20.34  kaphātmikāyāṃ vamanaṃ
                            praśastaṃ sapippalīsarṣapanimbatoyaiḥ/  
 piṇḍītakaiḥ saindhavasaṃprayuktairvamyāṃ kaphāmāśayaśodhanārtham//  
 
 
 Ca.6.20.35  godhūmaśālīn sayavān
                            purāṇān yūṣaiḥ paṭolāmṛtacitrakāṇām/  
 vyoṣasya nimbasya ca takrasiddhairyūṣaiḥ phalāmlaiḥ kaṭubhistathā 'adyāt//
                         
 
 
 Ca.6.20.36  rasāṃśca śūlyāni ca
                            jāṅgalānāṃ māṃsāni jīrṇānmadhusīdhvariṣṭān/  
 rāgāṃstathā ṣāḍavapānakāni drākṣākapitthaiḥ phalapūrakaiśca//  
 
 
 Ca.6.20.37  mudgānmasūrāṃścaṇakān
                            kalāyān bhṛṣṭān yutānnāgaramākṣikābhyām/  
 lihyāttathaiva triphalāviḍaṅgacūrṇaṃ &viḍaṅgaplavayoratho vā//  
 
 
 Ca.6.20.38  sajāmbavaṃ vā
                            &badarāmlacūrṇaṃ mustāyutāṃ karkaṭakasya śṛṅgīm/  
 durālabhāṃ vā madhusaṃprayuktāṃ lihyāt kaphacchardivinigrahārtham//  
 
 
 Ca.6.20.39  manaḥśilāyāḥ phalapūrakasya
                            rasaiḥ kapitthasya ca pippalīnām/  
 kṣaudreṇa cūrṇaṃ maricaiśca yuktaṃ lihañjayecchardimudīrṇavegām//  
 
 
 Ca.6.20.40  yaiṣā pṛthaktvena mayā
                            kriyoktā tāṃ sannipāte 'api &samasya buddhyā/  
 doṣarturogāgnibalānyavekṣya prayojayecchāstravidapramattaḥ//  
 
 
 Ca.6.20.41  manobhighāte tu manonukūlā
                            vācaḥ samāśvāsanaharṣaṇāni/  
 lokaprasiddhāḥ śrutayo vayasyāḥ śṛṅgārikāścaiva hitā vihārāḥ//  
 
 
 Ca.6.20.42  gandhā vicitrā
                            manaso 'anukūlā mṛtpuṣpaśuktāmlaphalādikānām/  
 śākāni bhojyānyatha pānakāni susaṃskṛtāḥ ṣāḍavarāgalehāḥ//  
 
 
 Ca.6.20.43  yūṣā rasāḥ kāmbalikā
                            khaḍāśca māṃsāni dhānā vividhāśca bhakṣyāḥ/  
 phalāni mūlāni ca gandhavarṇarasairupetāni vamiṃ jayanti//  
 
 
 Ca.6.20.44  gandhaṃ rasaṃ sparśamathāpi
                            śabdaṃ rūpaṃ ca yadyat priyamapyasātmyam/  
 tadeva dadyāt praśamāya tasyāstajjo hi rogaḥ sukha eva jetum//  
 
 
 Ca.6.20.45  chardyutthitānāṃ ca
                            cikitsitāt svāccikitsitaṃ kāryamupadravāṇām/  
 atipravṛttāsu virecanasya karmātiyoge vihitaṃ vidheyam//  
 
 
 Ca.6.20.46  vamiprasaṅgāt
                            pavano 'apyavaśyaṃ dhātukṣayādvṛddhimupaiti tasmāt/  
 cirapravṛttāsvanilāpahāni kāryāṇyupastambhavabṛṃhaṇāni//  
 
 
 Ca.6.20.47  sarpirguḍāḥ
                            kṣīravidhirghṛtāni kalyāṇakatryūṣaṇajīvanāni/  
 vṛṣyāstathā māṃsarasāḥ salehāściraprasaktāṃ ca vamiṃ jayanti//  
 
 Ca.6.20.48  tatra ślokaḥ--- 
 
 hetuṃ saṃkhyāṃ lakṣaṇamupadravān sādhyatāṃ na yogāṃśca/  
 chardīnāṃ praśamārthaṃ prāha cikitsitaṃ munivaryaḥ//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        cikitsāsthāne chardicikitsitaṃ nāma viṃśo 'adhyāyaḥ//20// 
 
 
                    ekaviṃśo 'adhyāyaḥ/
                     Ca.6.21.1  athāto visarpacikitsitaṃ
                        vyākhyāsyāmaḥ//  
 Ca.6.21.2  iti ha smāha bhagavānātreyaḥ//  
 
 Ca.6.21.3  kailāse kinnarākīrṇe
                            bahuprasravaṇauṣadhe/  
 pādapairvividhaiḥ snigdhairnityaṃ kusumasaṃpadā//  
 
 
 Ca.6.21.4  vamadbhirmadhurān gandhān
                            sarvataḥ svabhyalaṅkṛte/  
 viharantaṃ jitātmānamātreyamṛṣivanditam//  
 
 
 Ca.6.21.5  maharṣibhiḥ parivṛtaṃ
                            sarvabhūtahite rasam/  
 agniveśo guruṃ kāle vinayādidamuktavān//  
 
 
 Ca.6.21.6  bhagavan! dāruṇaṃ
                            rogamāśīviṣaviṣopamam/  
 visarpantaṃ śarīreṣu dehināmupalaksaye//  
 
 
 Ca.6.21.7  sahasaiva narāstena parītāḥ
                            śīghrakāriṇā/  
 vinaśyantyanupakrāntāstatra naḥ saṃśayo mahān//  
 
 
 Ca.6.21.8  sa nāmnā kena vijñeyaḥ
                            saṃjñitaḥ kena hetunā/  
 katibhedaḥ kiyaddhātuḥ kiṃnidānaḥ kimāśrayaḥ//  
 
 
 Ca.6.21.9  sukhasādhyaḥ kṛcchrasādhyo
                            jñeyo yaścānupakramaḥ/  
 kathaṃ kairlakṣaṇaiḥ kiṃ ca bhagavan! tasya bheṣajam//  
 
 
 Ca.6.21.10  tadagniveśasya vacaḥ
                            śrutvā++ātreyaḥ punarvasuḥ/  
 yathāvadakhilaṃ sarvaṃ provāca munisattamaḥ//  
 
 
 Ca.6.21.11  vividhaṃ sarpati yato
                            visarpastena sa smṛtaḥ/  
 parisarpo 'athavā nāmnā sarvataḥ parisarpaṇāt//  
 
 
 Ca.6.21.12  sa ca saptavidho
                            doṣairvijñeyaḥ saptadhātukaḥ/  
 pṛthak trayastribhiścaiko visarpo dvandvajāstrayaḥ//  
 
 
 Ca.6.21.13  vātikaḥ paittikaścaiva
                            kaphajaḥ sānnipātikaḥ/  
 catvāra ete visarpā vakṣyante dvandvajāstrayaḥ//  
 
 
 Ca.6.21.14  āgneyo vātapittābhyāṃ
                            granthyākhyaḥ kaphavātajaḥ/  
 yastu kardamako ghoraḥ sa pittakaphasaṃbhavaḥ//  
 
 
 Ca.6.21.15  raktaṃ lasīkā tvaṅnāṃsaṃ
                            dūṣyaṃ doṣāstrayo malāḥ/  
 visarpāṇāṃ samutpattau vijñeyāḥ sapta dhātavaḥ//  
 
 
 Ca.6.21.16  lavaṇāmlakaṭūṣṇānāṃ
                            rasānāmatisevanāt/  
 dadhyamlamastuśuktānāṃ surāsauvīrakasya ca//  
 
 
 Ca.6.21.17
                             vyāpannabahumadyoṣṇarāgaṣāḍavasevanāt/  
 śākānāṃ haritānāṃ ca sevanācca vidāhinām//  
 
 
 Ca.6.21.18  kūrcikānāṃ kilāṭānāṃ
                            sevanānmandakasya ca/  
 dadhnaḥ śāṇḍākipūrvāṇāmāsutānāṃ ca sevanāt//  
 
 
 Ca.6.21.19  tilamāṣakulatthānāṃ
                            tailānāṃ paiṣṭikasya ca/  
 grāmyānūpaudakānāṃ ca māṃsānāṃ laśunasya ca//  
 
 
 Ca.6.21.20  praklinnānāmasātmyānāṃ
                            viruddhānāṃ ca sevanāt/  
 atyādānāddivāsvapnādajīrṇādhyaśanāt kṣatāt//  
 
 
 Ca.6.21.21
                             &kṣatabandhaprapatanāddharmakarmātisevanāt/  
 viṣavātāgnidoṣācca visarpāṇāṃ samudbhavaḥ//  
 
 
 Ca.6.21.22  etairnidānairvyāmiśraiḥ
                            kupitā mārutādayaḥ/  
 dūṣyān saṃdūṣya raktādīn visarpantyahitāśinām//  
 
 
 Ca.6.21.23  bahiḥśritaḥ
                            śritaścāntastathā cobhayasaṃśritaḥ/  
 visarpo balameteṣāṃ jñeyaṃ guru yathottaram//  
 
 
 Ca.6.21.24  bahirmārgāśritaṃ
                            sādhyamasādhyamubhayāśritam/  
 visarpaṃ dāruṇaṃ vidyāt sukṛcchraṃ tvantarāśrayam//  
 
 
 Ca.6.21.25  antaḥprakupitā doṣā
                            visarpantyantarāśraye/  
 bahirbahiḥprakupitāḥ sarvatrobhayasaṃśritāḥ//  
 
 
 Ca.6.21.26  marmopaghātāt
                            saṃmohādayanānāṃ vighaṭṭanāt/  
 tūṣṇātiyogādvegānāṃ viṣamāṇāṃ pravartanāt//  
 
 
 Ca.6.21.27  vidyādvisarpamantarjamāśu
                            cāgnibalakṣayāt/  
 ato viparyayādbāhyamanyairvidyāt svalakṣaṇaiḥ//  
 
 
 Ca.6.21.28  yasya sarvāṇi liṅgāni
                            balavadyasya kāraṇam/  
 yasya copadravāḥ kaṣṭā marmago yaśca hanti saḥ//  
 
 
 Ca.6.21.29  rūkṣoṣṇaiḥ kevalo vāyuḥ
                            pūraṇairvā samāvṛtaḥ/  
 praduṣṭo dūṣayan dūṣyān visarpati yathābalam//  
 
 Ca.6.21.30  tasya rūpāṇi ---
                        bhramadavathupipāsānistodaśūlāṅgamardodveṣṭanakampajvaratamakakāsāsthisaṃdhibhedaviśleṣaṇavepanārocakāvipākāścakṣuṣorākulatvamasrāgamanaṃ
                        pipīlikāsaṃcāra iva cāṅgeṣu, yasmiṃścāvakāśe visarpo &visarpati
                        so 'avakāśaḥ śyāvāruṇābhāsaḥ śvayathumān
                        nistodabhedaśūlāyāmasaṃkocaharṣasphuraṇairatimātraṃ prapīḍyate,
                        anupakrāntaścopacīyate śīghrabhedaiḥ sphoṭakaistanubhiraruṇābhaiḥ śyāvairvā
                        tanuviśadāruṇālpāsrāvaiḥ, vibaddhavātamūtrapurīṣaśca bhavati, nidānoktāni
                        cāsya nopaśerate viparītāni copaśerata iti vātavisarpaḥ//  
 
 Ca.6.21.31  pittamuṣṇopacāreṇa
                            vidāhyamlāśanaiścitam/  
 dūṣyān saṃdūṣya &dhamanīḥ pūrayan vai visarpati//  
 
 Ca.6.21.32  tasya rūpāṇi---jvarastṛṣṇā
                        mūrcchā mohaśchardirarocako 'aṅgabhedaḥ svedo 'atimātramantardāhaḥ pralāpaḥ
                        śiroruk cakṣuṣorākulatvamasvapnamaratirbhramaḥ śītavātavāritarṣo 'atimātraṃ
                        haritahāridranetramūtravarcastvaṃ haritahāridrarūpadarśanaṃ ca,
                        yasmiṃścāvakāśe visarpo 'anusarpati
                        so 'avakāśastāmraharitahāridranīlakṛṣṇaraktānāṃ varṇānāmanyatamaṃ puṣyati,
                        sotsedhaiścātimātraṃ dāhasaṃbhedanaparītaiḥ sphoṭakairupacīyate
                        tulyavarṇāsrāvaiścirapākaiśca, nidānoktāni cāsya nopaśerate viparītāni
                        copaśerati iti pittavisarpaḥ//  
 
 Ca.6.21.33
                             svādvamlalavaṇasnigdhagurvannasvapnasaṃcitaḥ/  
 kaphaḥ saṃdūṣayan dūṣyān kṛcchramaṅge visarpati//  
 
 Ca.6.21.34  tasya rūpāṇi---śītakaḥ
                        śītajvaro gauravaṃ nidrā tandrā 'arocako madhurāsyatvamāsyopalepo niṣṭhīvikā
                        chardirālasyaṃ staimityamagnināśo daurbalyaṃ ca, yasmiṃścāvakāśe
                        visarpo 'anusarpati so 'avakāśaḥ śvayathumān pāṇḍurnātiraktaḥ
                        snehasuptistambhagauravairanvito 'alpavedanaḥ
                        kṛcchrapākaiścirakāribhirbahulatvagupalepaiḥ sphoṭaiḥ
                        śvetapāṇḍubhiranubadhyate, prabhinnastu śvetaṃ picchilaṃ
                        tantumadghanamanubaddhaṃ snigdhamāsrāvaṃ sravati, ūrdhvaṃ ca gurubhiḥ
                        sthirairjālāvatataiḥ snigdhairbahulatvagupalepairvraṇairanubadhyate 'anuṣaṅgī
                        ca bhavati, śvetanakhanayanavadanatvaṅmūtravarcastvaṃ, nidānoktāni cāsya
                        nopaśerate viparītāni copaśerata iti śleṣmavisarpaḥ//  
 
 Ca.6.21.35  vātapittaṃ
                            prakupitamatimātraṃ svahetubhiḥ/  
 parasparaṃ labdhabalaṃ dahadgātraṃ visarpati//  
 
 Ca.6.21.36  tadupatāpādāturaḥ
                        sarvaśarīramaṅgārairivākīryamāṇaṃ manyate,
                        chardyatīsāramūrcchādāhamohajvaratamakārocakāsthisaṃdhibhedatṛṣṇāvipākāṅgabhedādibhiścābhibhūyate,
                        yaṃ yaṃ cāvakāśaṃ visarpo 'anusarpati so 'avakāśaḥ śāntāṅgāraprakāśo 'atirakto
                        vā bhavati, agnidagdhaprakāraiśca sphoṭairupacīyate, sa śīghragatvādāśveva
                        marmānusārī bhavati, marmaṇi copatapte pavano 'atibalo
                        bhinattyaṅgānyatimātraṃ pramohayati saṃjñāṃ, hikkāśvāsau janayati, nāśayati
                        nidrāṃ, sa naṣṭanidraḥ pramūḍhasaṃjño vyathitacetā na kvacana
                        sukhamupalabhate, aratiparītaḥ sthānādāsanācchayyāṃ krāntumicchati,
                        kliṣṭabhūyiṣṭaścāśu nidrāṃ bhajati, durbalo duḥkhaprabodhaśca bhavati;
                        tamevaṃvidhamagnivisarpaparītamacikitsyaṃ vidyāt//  
 
 Ca.6.21.37  kaphapittaṃ prakupittaṃ
                            balavat svena hetunā/  
 visarpatyekadeśe tu prakledayati dehinam//  
 
 Ca.6.21.38  tadvikārāḥ---śītajvaraḥ
                        śirogurutvaṃ dāhaḥ staimityamaṅgāvasadanaṃ nidrā tandrā moho 'annadveṣaḥ
                        pralāpo 'agnināśo daurbalyamasthibhedo mūrcchā pipāsā srotasāṃ pralepo
                        jāḍyamindriyāṇāṃ prāyopaveśanamaṅgavikṣepo 'aṅgamardo 'aratirautsukyaṃ
                        copajāyate, prāyaścāmāśaye visarpatyalasaka ekadeśagrāhī ca, yasmiṃścāvakāśe
                        visarpo visarpati so 'avakāśo raktapītapāṇḍupiḍakāvakīrṇa iva mecakābhaḥ kālo
                        malinaḥ snidho bahūṣmā guruḥ stimitavedanaḥ śvayathumān gambhīrapāko
                        nirāsrāvaḥ śīghrakledaḥ svinnaklinnapūtimāṃsatvak keameṇālparuk
                        parāmṛṣṭo 'avadīryate kardama ivāvapīḍito 'antaraṃ
                        prayacchatyupaklinnapūtimāṃsatyāgī sirāsnāyusaṃdarśī kuṇapagandhī ca bhavati
                        saṃjñāsmṛtihantā ca; taṃ kardamavisarpaparītamacikitsyaṃ vidyāt//  
 Ca.6.21.39
                         sthiragurukaṭhinamadhuraśītasnigdhānnapānābhiṣyandisevināmavyāyāmādisevināmapratikarmaśīlānāṃ
                        śleṣmā vāyuśca prakopamāpadyate, tāvubhau duṣṭapravṛddhāvatibalau pradūṣya
                        dūṣyān visarpāya kalpete; tatra vāyuḥ śleṣmaṇā vibaddhamārgastameva
                        śleṣmāṇamanekadhā bhindan krameṇa granthimālāṃ kṛcchrapākasādhyāṃ kaphāśaye
                        saṃjanayati, utsannaraktasya vā pradūṣya raktaṃ sirāsnāyumāṃsatvagāśritaṃ
                        granthīnāṃ mālāṃ kurute tīvrarujānāṃ sthūlānāmaṇūnāṃ vā dīrghavṛttaraktānāṃ,
                        tadupatāpājjvarātisārakāsahikkāśvāsaśoṣapramohavaivarṇyārocakāvipākaprasekacchardirmūrcchaṅgabhaṅganidrāratisadanādyāḥ
                        prādurbhavantyupadravāḥ; sa etairupadrutaḥ sarvakarmaṇāṃ viṣayamatipatito
                        vivarjanīyo bhavatīti granthivisarpaḥ//  
 Ca.6.21.40  upadravastu khalu
                        rogottarakālajo rogāśrayo roga eva sthūlo 'aṇurvā, rogāt paścājjāyata
                        ityupadravasaṃjñaḥ/  
 tatra pradhāno vyādhiḥ, &vyādherguṇabhūta upadravaḥ, tasya prāyaḥ
                        pradhānapraśame praśamo bhavati/  
 sa tu pīḍākarataro bhavati paścādutpadyamāno vyādhiparikliṣṭaśarīratvāt;
                        tasmādupadravaṃ tvaramāṇo 'abhibādheta//  
 Ca.6.21.41  sarvāyatanasamutthaṃ
                        sarvaliṅgavyāpinaṃ sarvadhātvanusāriṇamāśukāriṇaṃ mahātyayikamiti
                        sannipātavisarpamacikitsyaṃ vidyāt//  
 Ca.6.21.42  tatra vātapittaśleṣmanimittā
                        visarpāstrayaḥ sādhyābhavanti; agnikardamākhyau punaranupasṛṣṭe marmaṇi
                        anupagate vā sirāsnāyumāṃsaklede sādhāraṇakriyābhirubhāavevābhyasyamānau
                        praśāntimāpadyeyātām, anādaropakrāntaḥ punastayoranyataro
                        hanyāddehamāśvevāśīviṣavat; tathā granthivisarpamajātopadravamārabheta
                        cikitsitum, upadravopadrutaṃ tvenaṃ pariharet; sannipātajaṃ tu
                        sarvadhātvanusāritvādāśukāritvādviruddhopakramatvāccāsādhyaṃ vidyāt//  
 
 Ca.6.21.43  tatra sādhyānāṃ
                            sādhanamanuvyākhyāsyāmaḥ//  
 
 
 Ca.6.21.44  laṅghanollekhane śaste
                            tiktakānāṃ ca sevanam/  
 kaphasthānagate sāme rūkṣaśītaiḥ pralepayet//  
 
 
 Ca.6.21.45  pittasthānagate 'apyetat
                            sāme kuryācchikitsitam/  
 śoṇitasyāvasekaṃ ca virekaṃ ca viśeṣataḥ//  
 
 
 Ca.6.21.46  mārutāśayasaṃbhūte+pyāditaḥ
                            syādvirūkṣaṇam/  
 raktapittānvaye 'apyādau snehanaṃ na hitaṃ matam//  
 
 
 Ca.6.21.47  vātolbaṇe tiktaghṛtaṃ
                            paittike ca praśasyate/  
 laghudoṣe, mahādoṣe paittike syādvirecanam//  
 
 
 Ca.6.21.48  na ghṛtaṃ bahudoṣāya deyaṃ
                            &yanna virecayet/  
 tena doṣo hyupaṣṭabdhastvaṅmāṃsarudhiraṃ pacet//  
 
 
 Ca.6.21.49  tasmādvirekamevādau śastaṃ
                            vidyādvisarpiṇaḥ/  
 rudhirasyāvasekaṃ ca taddhyasyāśrayasaṃjñitam//  
 
 
 Ca.6.21.50  iti vīsarpanut proktaṃ
                            samāsena cikitsitam/  
 etadeva punaḥ sarvaṃ vyāsataḥ saṃpravakṣyate//  
 
 
 Ca.6.21.51  madanaṃ madhukaṃ nimbaṃ
                            vatsakasya phalāni ca/  
 vamanaṃ saṃpradātavyaṃ visarpe kaphapittaje//  
 
 
 Ca.6.21.52  paṭolapicumardābhyāṃ
                            pippalyā madanena ca/  
 visarpe vamanaṃ śastaṃ tathā cendrayavaiḥ saha//  
 
 
 Ca.6.21.53  yāṃśca yogān pravakṣyāmi
                            kalpeṣu kaphapittinām/  
 visarpiṇāṃ prayojyāste doṣanirharaṇāḥ śivāḥ//  
 
 
 Ca.6.21.54  mustanimbapaṭolānāṃ
                            candanotpalayorapi/  
 sārivāmalakośīramustānāṃ vā vicakṣaṇaḥ//  
 
 
 Ca.6.21.55  kaṣāyān pāyayedvaidyaḥ
                            siddhān vīsarpanāśanān/  
 kirātatiktakaṃ lodhraṃ candanaṃ sadurālabham//  
 
 
 Ca.6.21.56  nāgaraṃ
                            padmakiñjalkamutpalaṃ sabibhītakam/  
 madhukaṃ nāgapuṣpaṃ ca dadyādvīsarpaśāntaye//  
 
 
 Ca.6.21.57  prapauṇḍarīkaṃ madhukaṃ
                            padmakiñjalkamutpalam/  
 nāgapuṣpaṃ ca lodhraṃ ca tenaiva vidhinā pibet//  
 
 
 Ca.6.21.58  drākṣāṃ parpaṭakaṃ śuṇṭhīṃ
                            guḍūcīṃ dhanvayāsakam/  
 niśāparyuṣitaṃ dadyāttṛṣṇāvīsarpaśāntaye//  
 
 
 Ca.6.21.59  paṭolaṃ picumardaṃ ca
                            dārvīṃ kaṭukarohiṇīm/  
 yaṣṭyāhvāṃ trāyamāṇāṃ ca dadyādvīsarpaśāntaye//  
 
 
 Ca.6.21.60  paṭolādikaṣāyaṃ vā
                            pibettriphalayā saha/  
 masūravidalairyuktaṃ ghṛtamiśraṃ pradāpayet//  
 
 
 Ca.6.21.61  paṭolapatramudgānāṃ
                            rasamāmalakasya ca/  
 pāyayeta ghṛtonmiśraṃ naraṃ vīsarpapīḍitam//  
 
 
 Ca.6.21.62  yacca sarpirmahātiktaṃ
                            pittakuṣṭhanibarhaṇam/  
 nirdiṣṭaṃ tadapi prājño dadyādvīsarpaśāntaye//  
 
 
 Ca.6.21.63  trāyamāṇāghṛtaṃ siddhaṃ
                            gaulmike yadudāhṛtam/  
 visarpāṇāṃ praśāntyarthaṃ dadyāttadapi buddhimān//  
 
 
 Ca.6.21.64  trivṛccūrṇaṃ samāloḍya
                            sārpiṣā payasā 'api vā/  
 gharmāmbunā vā saṃyojya mṛdvīkānāṃ rasena vā//  
 
 
 Ca.6.21.65  virekārthaṃ prayoktavyaṃ
                            siddhaṃ vīsarpanāśanam/  
 trāyamāṇāśṛtaṃ vā 'api payo dadyādvirecanam//  
 
 
 Ca.6.21.66  triphalārasasaṃyuktaṃ
                            sarpirstrivṛtayā saha/  
 prayoktavyaṃ virekārthaṃ visarpajvaranāśanam//  
 
 
 Ca.6.21.67  rasamāmalakānāṃ vā
                            ghṛtamiśraṃ pradāpayet/  
 sa eva gurukoṣṭhāya trivṛccūrṇayuto hitaḥ//  
 
 
 Ca.6.21.68  doṣe koṣṭhagate bhūya etat
                            kuryāccikitsitam/  
 śākhyāduṣṭe tu rudhire raktamevādito haret//  
 
 
 Ca.6.21.69  bhiṣagvātānvitaṃ raktaṃ
                            viṣāṇena vinirharet/  
 pittānvitaṃ jalaukobhiḥ, kaphānvitamalābudhiḥ//  
 
 
 Ca.6.21.70  yathāsannaṃ vikārasya
                            vyadhayedāśu vā sirām/  
 tvaṅmāṃsasnāyusaṃkledo raktakledāddhi jāyate//  
 
 
 Ca.6.21.71  &antaḥśarīre saṃśuddhe
                            doṣe tvaṅmāṃsaṃśrite/  
 ādito vā 'alpadoṣāṇāṃ kriyā bāhyā pravakṣyate//  
 
 
 Ca.6.21.72  udumbaratvaṅmadhukaṃ
                            padmakiñjalkamutpalam/  
 nāgapuṣpaṃ priyaṅguśca pradehaḥ saghṛto hitaḥ//  
 
 
 Ca.6.21.73  nyagrodhapādāstaruṇāḥ
                            kadalīgarbhasaṃyutāḥ/  
 bisagranthiśca lepaḥ syācchatadhautaghṛtāplutaḥ//  
 
 
 Ca.6.21.74  kālīyaṃ madhukaṃ hema
                            vanyaṃ candanapadmakau/  
 elā mṛṇālaṃ phalinī pralepaḥ syādghṛtāplutaḥ//  
 
 
 Ca.6.21.75  śādvalaṃ ca mṛṇālaṃ ca
                            śaṅkhaṃ candanamutpalam/  
 vetasasya ca mūlāni pradehaḥ syāt sataṇḍulaḥ//  
 
 
 Ca.6.21.76  sārivā padmakiñjalkamuśīraṃ
                            nīlamutpalam/  
 mañjiṣṭhā candanaṃ lodhramabhayā ca pralepanam//  
 
 
 Ca.6.21.77  naladaṃ ca hareṇuśca
                            lodhraṃ &madhukapadmakau/  
 dūrvā sarjarasaścaiva saghṛtaṃ syāt pralepanam//  
 
 
 Ca.6.21.78  yāvakāḥ saktavaścaiva
                            sarpiṣā saha yojitāḥ/  
 pradeho madhukaṃ vīrā saghṛtā yavasaktavaḥ//  
 
 
 Ca.6.21.79  balāmutpalaśālūkaṃ
                            vīrāmagurucandanam/  
 kuryādālepanaṃ vaidyo mṛṇālaṃ ca bisānvitam//  
 
 
 Ca.6.21.80  yavacūrṇaṃ samadhukaṃ
                            saghṛtaṃ ca pralepanam/  
 hareṇavo masūrāśca sagudgāḥ śvetaśālayaḥ//  
 
 
 Ca.6.21.81  pṛthak pṛthak pradehāḥ syuḥ
                            sarve vā sarpiṣā saha/  
 padminīkardamaḥ śīto mauktikaṃ piṣṭameva vā//  
 
 
 Ca.6.21.82  śaṅkhaḥ pravālaḥ śuktirvā
                            gairikaṃ vā ghṛtāplutam/  
 &(pṛhtagete pradehāśca hitā jñeyā visarpiṇām/) prapauṇḍarīkaṃ
                            madhukaṃ balā śālūkamutpalam//  
 
 
 Ca.6.21.83  nyagrodhapatradugdhīke
                            saghṛtaṃ syāt pralepanam/  
 bisāni ca mṛṇālaṃ ca saghṛtāśca kaśerukāḥ//  
 
 
 Ca.6.21.84  śatāvarīvidāryośca kandau
                            dhautaghṛtāplutau/  
 śaivālaṃ nalamūlāni gojihvā vṛṣakarṇikā//  
 
 
 Ca.6.21.85  indrāṇiśākaṃ saghṛtaṃ
                            &śirīṣatvagbalāghṛtam/  
 nyagrodhodumbaraplakṣavetasāśvatthapallavaiḥ//  
 
 
 Ca.6.21.86  tvakkalkairbahusarpirbhiḥ
                            śītairālepanaṃ hitam/  
 pradehāḥ sarva evaite &vātapittolbaṇe śubhāḥ//  
 
 
 Ca.6.21.87  &sakaphe tu pravakṣyāmi
                            pradehānaparān hitān/  
 triphalāṃ padmakośīraṃ samaṅgāṃ karavīrakam//  
 
 
 Ca.6.21.88  nalamūlānyanantāṃ ca
                            pradehamupakalpayet/  
 khadiraṃ saptaparṇaṃ ca mustamāragvadhaṃ dhavam//  
 
 
 Ca.6.21.89  kuraṇṭakaṃ devadāru
                            dadyādālepanaṃ bhiṣak/  
 āragvadhasya patrāṇi tvacaṃ śleṣmātakasya ca//  
 
 
 Ca.6.21.90  indrāṇiśākaṃ kākāhvāṃ
                            śirīṣakusumāni ca/  
 śauvālaṃ nalamūlāni vīrāṃ gandhapriyaṅgukām//  
 
 
 Ca.6.21.91  triphalāṃ madhukaṃ vīrāṃ
                            śirīṣakusurmāni ca/  
 prapauṇḍarīkaṃ hrīberaṃ dārvītvaṅmadhukaṃ balām//  
 
 
 Ca.6.21.92  pṛthagālepanaṃ
                            kuryāddvandvaśaḥ sarvaśo 'api vā/  
 pradehāḥ sarva evaite deyāḥ svalpaghṛtāplutāḥ//  
 
 
 Ca.6.21.93  vātapittolbaṇe ye tu
                            pradehāste ghṛtādhikāḥ/  
 ghṛtena śatadhautena pradigyāt kevalena vā//  
 
 
 Ca.6.21.94  ghṛtamaṇḍena śītena payasā
                            madhukāmbunā/  
 pañcavalkakaṣāyeṇa secayecchītalena vā//  
 
 
 Ca.6.21.95  vātāsṛkpittabahulaṃ
                            visarpaṃ bahuśo bhiṣak/  
 secanāste pradehā ye ta eva ghṛtasādhanāḥ//  
 
 
 Ca.6.21.96  te cūrṇayogā
                            vīsarpavraṇānāmavacūrṇanāḥ/  
 dūrvāsvarasasiddhaṃ ca ghṛtaṃ syādvraṇaropaṇam//  
 
 
 Ca.6.21.97  dārvītvaṅmadhukaṃ lodhraṃ
                            keśaraṃ cāvacūrṇanam/  
 paṭolaḥ picumardaśca triphalā madhukotpale//  
 
 
 Ca.6.21.98  etat prakṣālanaṃ
                            sarpirvraṇacūrṇaṃ pralepanam/  
 pradehāḥ sarva evaite kartavyāḥ &saṃprasādanāḥ//  
 
 
 Ca.6.21.99  kṣaṇe kṣaṇe prayoktavyāḥ
                            pūrvamuddhṛtya lepanam/  
 adhāvanoddhṛte pūrve pradehā bahuśo 'aghanāḥ//  
 
 
 Ca.6.21.100  deyāḥ pradehāḥ kaphaje
                            paryādhānoddṛte ghanāḥ/  
 tribhāgāṅguṣṭhamātraḥ syāt pralepaḥ kalkapeṣitaḥ//  
 
 
 Ca.6.21.101  nātisnigdho na rūkṣaśca
                            na piṇḍo na dravaḥ samaḥ/  
 na ca paryuṣitaṃ lepaṃ kadācidavacārayet//  
 
 
 Ca.6.21.102  na ca tenaiva lepena
                            punarjātu pralepayet/  
 kledavīsarpaśūlāni soṣṇābhāvāt pravartayet//  
 
 
 Ca.6.21.103  lepo hyupari paṭṭasya
                            kṛtaḥ svedayati vraṇam/  
 svedajāḥ piḍakāstasya kaṇḍūścaivopajāyate//  
 
 
 Ca.6.21.104  uparyupari lepasya lepo
                            yadyavacāryate/  
 tāneva doṣāñjanayet paṭṭasyopari yān kṛtaḥ//  
 
 
 Ca.6.21.105  atisnigdho 'atidravaśca
                            lepo yadyavacāryate/  
 tvaci na śliṣyate samyaṅna doṣaṃ śamayatyapi//  
 
 
 Ca.6.21.106  tanvāliptaṃ na kurvīta
                            saṃśuṣko hyāpuṭāyate/  
 na cauṣadhiraso vyādhiṃ prāpnotyapi ca śuṣyati//  
 
 
 Ca.6.21.107  tanvāliptena ye
                            doṣāstāneva janayedbhṛśam/  
 saṃśuṣkaḥ pīḍayedvyādhiṃ niḥsneho hyavacāritaḥ//  
 
 
 Ca.6.21.108  annapānāni vakṣyāmi
                            visarpāṇāṃ nivṛttaye/  
 laṅghitebhyo hito mantho rūkṣaḥ sakṣaudraśarkaraḥ//  
 
 
 Ca.6.21.109  madhuraḥ kiṃcidamlo vā
                            dāḍimāmalakānvitaḥ/  
 saparūṣakamṛdvīkaḥ sakharjūraḥ śṛtāmbunā//  
 
 
 Ca.6.21.110  tarpaṇairyavaśālīnāṃ
                            sasnehā cāvalehikā/  
 jīrṇe purāṇaśālīnāṃ yūṣairbhuñjīta bhojanam//  
 
 
 Ca.6.21.111  mudgānmasūrāṃśaṇakān
                            yūṣārhtamupakalpayet/  
 anamlān dāḍimāmlān vā paṭolāmalakaiḥ saha//  
 
 
 Ca.6.21.112  jāṅgalānāṃ ca māṃsānāṃ
                            rasāṃstasyopakalpayet/  
 rūkṣān parūṣakadrākṣādāḍimāmalakānvitān//  
 
 
 Ca.6.21.113  raktāḥ śvetā mahāhvāśca
                            śālayaḥ ṣaṣṭikaiḥ saha/  
 bhojanārthe praśasyante purāṇāḥ suparisrutāḥ//  
 
 
 Ca.6.21.114  yavagodhūmaśālīnāṃ
                            sātmyānyeva pradāpayet/  
 yeṣāṃ nātyucitaḥ śālirnarā ye ca kaphādhikāḥ//  
 
 
 Ca.6.21.115  vidāhīnyannapānāni
                            viruddhaṃ svapanaṃ divā/  
 krodhavyāyāmasūryāgnipravātāṃśca vivarjayet//  
 
 
 Ca.6.21.116
                             kuryāccikitsitādasmācchītaprāyāṇi paittike/  
 rūkṣaprāyāṇi kaphaje snaihikānyanilātmake//  
 
 
 Ca.6.21.117
                             vātapittapraśamanamagnivīsarpaṇe hitam/  
 kaphapittapraśamanaṃ prāyaḥ kardamasaṃjñite//  
 
 
 Ca.6.21.118  raktapittottaraṃ dṛṣṭvā
                            granthivīsarpamāditaḥ/  
 rūkṣaṇairlaṅghanaiḥ sekaiḥ pradehaiḥ pāñcavalkalaiḥ//  
 
 
 Ca.6.21.119
                             sirāmokṣairjalaukobhirvamanaiḥ savirecanaiḥ/  
 &ghṛtaiḥ kaṣāyatiktaiśca kālajñaḥ samupācaret//  
 
 
 Ca.6.21.120  ūrdhvaṃ cādhaśca śuddhāya
                            rakte cāpyavasecite/  
 vātaśleṣmaharaṃ karma granthivīsarpiṇe hitam//  
 
 
 Ca.6.21.121
                             utkārikābhiruṣṇābhirupanāhaḥ praśasyate/  
 snigdhābhirveśavārairvā granthivīsarpaśūlinām//  
 
 
 Ca.6.21.122  daśamūlopasiddhena
                            tailenoṣṇena secayet/  
 kuṣṭhatailena coṣṇena pākyakṣārayutena ca//  
 
 
 Ca.6.21.123  gomūtraiḥ
                            patraniryūhairuṣṇairvā pariṣecayet/  
 sukhoṣṇayā pradihyādvā piṣṭayā cāśvagandhayā//  
 
 
 Ca.6.21.124  śuṣkamūlakakalkena
                            naktamālatvacā 'api vā/  
 bibhītakatvacāṃ &vā 'api kalkenoṣṇena lepayet//  
 
 
 Ca.6.21.125  balāṃ nāgabalāṃ pathyāṃ
                            bhūrjagranthiṃ bibhītakam/  
 vaṃśapatrāṇyagnimanthaṃ kuryādgranthipralepanam//  
 
 
 Ca.6.21.126  dantī citrakamūlatvak
                            sudhārkapayasī guḍaḥ/  
 bhallātakāsthi kāsīsaṃ lepo bhindyācchilāmapi//  
 
 
 Ca.6.21.127  bahirmārgasthitaṃ
                            granthiṃ kiṃ punaḥ kaphasaṃbhavam/  
 dīrghakālasthitaṃ granthiṃ bhindyādvā bheṣajairimaiḥ//  
 
 
 Ca.6.21.128  mūlakānāṃ kulatthānāṃ
                            yūṣaiḥ sakṣāradāḍimaiḥ/  
 godhūmānnairyavānnairvā sasīdhumadhuśarkaraiḥ//  
 
 
 Ca.6.21.129
                             sakṣaudrairvāruṇīmaṇḍairmātuluṅgarasānvitaiḥ/  
 triphalāyāḥ prayogaiśca pippalīkṣaudrasaṃyutaiḥ//  
 
 
 Ca.6.21.130  mustabhallātaśaktūnāṃ
                            prayogairmākṣikasya ca/  
 devadāruguḍūcyośca prayogairgirijasya ca//  
 
 
 Ca.6.21.131  dhūmairvirekaiḥ śirasaḥ
                            pūrvoktairgulmabhedanaiḥ/  
 ayolavaṇapāṣāṇahematāmraprapīḍanaiḥ//  
 
 
 Ca.6.21.132  ābhiḥ kriyābhiḥ
                            siddhābhirvividhābhirbalī sthiraḥ/  
 granthiḥ pāṣāṇakaṭhino yadā naivopaśāmyati//  
 
 
 Ca.6.21.133  athāsya dāhaḥ kṣāreṇa
                            &śarairhemnā 'atha vā hitaḥ/  
 pākibhiḥ pācayitvā vā pāṭayitvā samuddharet//  
 
 
 Ca.6.21.134  mokṣayedbahuśaścāsya
                            raktamutkleśamāgatam/  
 &punaścāpahṛte rakte vātaśleṣmajidauṣadham//  
 
 
 Ca.6.21.135  dhūmo virekaḥ śirasaḥ
                            svedanaṃ parimardanam/  
 apraśāmyati doṣe ca &pācanaṃ vā praśasyate//  
 
 
 Ca.6.21.136  praklinnaṃ dāhapākābhyāṃ
                            bhiṣak śodhanaropaṇaiḥ/  
 bāhyaiścābhyantaraiścaiva vraṇavat samupācaret//  
 
 
 Ca.6.21.137  kampillakaṃ viḍaṅgāni
                            dārvīṃ kārañjakaṃ phalam/  
 piṣṭvā tailaṃ vipaktavyaṃ granthivraṇacikitsitam//  
 
 
 Ca.6.21.138  dvivraṇīyopadiṣṭena
                            karmaṇā cāpyupācaret/  
 deśakālavibhāgajño vraṇān vīsarpajān budhaḥ//  
 iti granthivisarpacikitsā/  
 Ca.6.21.139  ya eva vidhiruddiṣṭo
                            granthīnāṃ vinivṛttaye/  
 sa eva galagaṇḍānāṃ kaphajānāṃ nivṛttaye//  
 
 
 Ca.6.21.140  galagaṇḍāstu vātotthā ye
                            &kaphānugatā nṛṇām/  
 ghṛtakṣīrakaṣāyāṇāmabhyāsānna bhavanti te//  
 
 
 Ca.6.21.141  yānīhoktāni karmāṇi
                            visarpāṇāṃ nivṛttaye/  
 ekatastāni sarvāṇi raktamokṣaṇamekataḥ//  
 
 
 Ca.6.21.142  visarpo na hyasaṃsṛṣṭo
                            raktapittena jāyate/  
 tasmāt sādhāraṇaṃ sarvamuktametaccikitsitam//  
 
 
 Ca.6.21.143  viśeṣo doṣavaiṣamyānna ca
                            noktaḥ samāsataḥ/  
 &samāsavyāsanirdiṣṭāṃ kriyāṃ vidvānupācaret//  
 
 Ca.6.21.144  tatra ślokāḥ---  
 
 niruktaṃ nāmabhedāśca doṣā dūṣyāṇi hetavaḥ/  
 āśrayo mārgataścaiva visarpagurulāghavam//  
 
 
 Ca.6.21.145  liṅgānyupadravā ye ca
                            yallakṣaṇa upadravaḥ/  
 sādhyatvaṃ, na ca, sādhyānāṃ sādhanaṃ ca yathākramam//  
 
 
 Ca.6.21.146  iti piprakṣave
                            siddhimagniveśāya dhīmate/  
 punarvasuruvācedaṃ visarpāṇāṃ cikitsitam//  
 
 ityagniveśakṛte tantre carakapratisaṃskṛte cikitsāsthāne
                        visarpacikitsitaṃ nāmaikaviṃśo 'adhyāyaḥ//21// 
 
 
                    dvāviṃśo 'adhyāyaḥ/
                     Ca.6.22.1  athātastṛṣṇācikitsitaṃ
                        vyākhyāsyāmaḥ//  
 Ca.6.22.2  iti ha smāha bhagavānātreyaḥ//  
 
 Ca.6.22.3  jñānapraśamatapobhiḥ
                            khyāto 'atrisuto jagaddhite 'abhirataḥ/  
 tṛṣṇānāṃ praśamārthaṃ cikitsitaṃ prāha pañcānām//  
 
 
 Ca.6.22.4
                             kṣobhādbhayācchramādapiśokātkrodhādvilaṅghanānmadyāt/  
 kṣārāmlalavaṇakaṭukoṣṇarūkṣaśuṣkānnasevābhiḥ//  
 
 
 Ca.6.22.5
                             dhātukṣayagadakarṣaṇavamanādyatiyogasūryasaṃtāpaiḥ/  
 pittānilau pravṛddhau saumyāndhātūṃśca śoṣayataḥ//  
 
 
 Ca.6.22.6  rasavāhinīśca
                            &nālīrjihvāmūlagalatālukaklomnaḥ/  
 saṃśoṣya nṛṇāṃ dehe kurutastṛṣṇāṃ mahābalāvetau//  
 
 
 Ca.6.22.7  pītaṃ pītaṃ hi jalaṃ
                            śoṣayatastāvato na yāti śamam/  
 ghoravyādhikṛśānāṃ &prabhavatyupasargabhūtā sā//  
 
 
 Ca.6.22.8  prāgrūpaṃ mukhaśoṣaḥ,
                            svalakṣaṇaṃ sarvadā 'ambukāmitvam/  
 tṛṣṇānāṃ sarvasāṃ liṅgānāṃ lāghavamapāyaḥ//  
 
 
 Ca.6.22.9
                             mukhaśoṣasvarabhedabhramasaṃtāpapralāpasaṃstambhān/  
 tālvoṣṭhakaṇṭhajihvākarkaśatāṃ cittanāśaṃ ca//  
 
 
 Ca.6.22.10  jihvānirgamamaruciṃ
                            bādhiryaṃ marmadūyanaṃ sādam/  
 tṛṣṇodbhūtā kurute, pañcavidhāṃ liṅgataḥ śṛṇu tām//  
 
 
 Ca.6.22.11  abdhātuṃ dehasthaṃ kupitaḥ
                            pavano yadā viśoṣayati/  
 tasmiñśuṣke śuṣyatyabalastṛṣyatyatha viśuṣyan//  
 
 
 Ca.6.22.12  nidrānāśaḥ śiraso
                            bhramastathā śuṣkavirasamukhatā ca sroto 'avarodha iti ca syālliṅgaṃ
                            vātatṛṣṇāyāḥ//  
 
 
 Ca.6.22.13  pittaṃ matamāgneyaṃ kupitaṃ
                            cettāpayatyapāṃ dhātum/  
 saṃtaptaḥ sa hi janayettṛṣṇāṃ dāholbaṇāṃ nṝṇām//  
 
 
 Ca.6.22.14  tiktāsyatvaṃ śiraso dāhaḥ
                            śītābhinandatā mūrcchā/  
 pītākṣimūtravarcastvamākṛtiḥ pittatṛṣṇāyāḥ//  
 
 
 Ca.6.22.15  tṛṣṇā yā++āmaprabhavā
                            &sā 'apyāgneyā++āmapittajanitatvāt/  
 liṅgaṃ tasyāścārucirādhmānakaphaprasekau ca//  
 
 
 Ca.6.22.16  deho rasajo 'ambubhavo
                            rasaśca tasya kṣayācca tṛṣyeddhi/  
 dīnasvaraḥ pratāmyan &saṃśuṣkahṛdayagalatāluḥ//  
 
 
 Ca.6.22.17  bhavati khalu
                            yopasargāttṛṣṇā sā śoṣiṇī kaṣṭā/  
 &jvaramehakṣayaśoṣaśvāsādyupasṛṣṭadehānām//  
 
 
 Ca.6.22.18  sarvāstvatiprasaktā
                            rogakṛśānāṃ vamiprasaktānām/  
 ghoropadravayuktāstṛṇā maraṇāya vijñeyāḥ//  
 
 
 Ca.6.22.19  nāgniṃ vinā hi tarṣaḥ
                            pavanādvā tau hi śoṣaṇe hetū/  
 abdhātorativṛddhāvapāṃ kṣaye tṛṣyate naro hi//  
 
 
 Ca.6.22.20  gurvannapayaḥsnehaiḥ
                            saṃmūrcchadbhirvidāhakāle ca/  
 yastṛṣyedvṛtamārge tatrāpyanilānalau hetū//  
 
 
 Ca.6.22.21  tīkṣṇoṣṇarūkṣabhāvānmadyaṃ
                            pittānilau prakopayati/  
 śoṣayato 'apāṃ dhātuṃ tāveva hi madyaśīlānām//  
 
 
 Ca.6.22.22  taptāsviva sikatāsu hi
                            toyamāśu śuṣyati kṣiptam/  
 teṣāṃ saṃtaptānāṃ himajalapānādbhavati śarma//  
 
 
 Ca.6.22.23  śiśirasnātasyoṣmā ruddhaḥ
                            koṣṭhaṃ prapadya tarṣayati/  
 tasmānnoṣṇaklānto bhajeta sahasā jalaṃ &śītam//  
 
 
 Ca.6.22.24  liṅgaṃ
                            &sarvāsvetāsvanilakṣayapittajaṃ bhavatyatha tu/  
 pṛthagāgamāccikitsitamataḥ pravakṣyāmi tṛṣṇānām//  
 
 
 Ca.6.22.25  apāṃ kṣayāddhi tṛṣṇā
                            saṃśoṣya naraṃ praṇāśayedāśu/  
 tasmādaindraṃ toyaṃ samadhu pibettadguṇaṃ vā 'anyat//  
 
 
 Ca.6.22.26  kiñcittuvarānurasaṃ tanu
                            laghu śītalaṃ sugandhi surasaṃ ca/  
 anabhiṣyandi ca yattatkṣitigatamapyaindravajjñeyam//  
 
 
 Ca.6.22.27  śṛtaśītaṃ sasitopalamathavā
                            śarapūrvapañcamūlena/  
 &lājāsaktusitāhvāmadhuyutamaindreṇa vā mantham//  
 
 
 Ca.6.22.28  vāṭyaṃ vā++āmayavānāṃ śītaṃ
                            madhuśarkarāyutaṃ dadyāt/  
 peyāṃ vā śālīnāṃ dadyādvā koradūṣāṇām//  
 
 
 Ca.6.22.29  payasā śṛtena
                            bhojanamathavā madhuśarkarāyutaṃ yojyam/  
 pārāvatādikarasairghṛtabhṛṣṭairvā 'apyalavaṇāmlaiḥ//  
 
 
 Ca.6.22.30  tṛṇapañcamūlamuñjātakaiḥ
                            priyālaiśca jāṅgalāḥ sukṛtāḥ/  
 śastā rasāḥ payo vā taiḥ siddhaṃ śarkarāmadhumat//  
 
 
 Ca.6.22.31  śatadhautaghṛtenāktaḥ payaḥ
                            pibecchītatoyamavagāhya/  
 mudgamasūracaṇakajā rasāstu bhṛṣṭā &ghṛte deyāḥ//  
 
 
 Ca.6.22.32  madhuraiḥ sajīvanīyaiḥ
                            śītaiśca satiktakaiḥ śṛtaṃ kṣīram/  
 pānābhyañjanasekeṣviṣṭaṃ madhuśarkarāyuktam//  
 
 
 Ca.6.22.33  tajjaṃ vā ghṛtamiṣṭaṃ
                            pānābhyaṅgeṣu nasyamapi ca syāt/  
 nārīpayaḥ saśarkaramuṣṭryā api nasyamikṣurasaḥ//  
 
 
 Ca.6.22.34
                             &kṣīrekṣurasaguḍodakasitopalākṣaudrasīdhumārdvīkaiḥ/  
 vṛkṣāmlamātuluṅgairgaṇḍūṣastāluśoṣaghnāḥ//  
 
 
 Ca.6.22.35
                             jambvāmrātakabadarīvetasapañcavalkapañcāmlaiḥ/  
 hṛnmukhaśiraḥpradehāḥ saghṛtā mūrcchābhramatṛṣṇāghnāḥ syuḥ//  
 
 
 Ca.6.22.36  dāḍimadadhitthalodhraiḥ
                            savidārībījapūrakaiḥ śirasaḥ/  
 lepo gaurāmalakairghṛtāranālāyutaiśca hitaḥ//  
 
 
 Ca.6.22.37  śaivalapaṅkāmburuhaiḥ
                            sāmlaiḥ sāghṛtaiśca śaktubhirlepaḥ/  
 mastvāranālārdravasanakamalamaṇihārasaṃsparśāḥ//  
 
 
 Ca.6.22.38
                             śiśirāmbucandanārdrastanataṭapāṇitalagātrasaṃsparśāḥ
                            kṣaumārdranivasanānāṃ varāṅganānāṃ priyāṇāṃ ca//  
 
 
 Ca.6.22.39
                             himavaddarīvanasaritsaro 'ambujapavanendupādaśiśirāṇām/  
 &ramyaśiśirodakānāṃ smaraṇaṃ kathāśca tṛṣṇāghnāḥ//  
 
 
 Ca.6.22.40  vātaghnamannapānaṃ mṛdu
                            laghu śītaṃ ca vātatṛṣṇāyām/  
 kṣayakāsanucchṛtaṃ &kṣīraghṛtamūrdhvavātatṛṣṇāghnam//  
 
 
 Ca.6.22.41  syājjīvanīyasiddhaṃ
                            kṣīraghṛtaṃ vātapittaye tarṣa/  
 paitte drākṣācandanakharjūrośīramadhuyutaṃ toyam//  
 
 
 Ca.6.22.42
                             lohitaśālitaṇḍulakharjūraparūṣakotpaladrākṣāḥ/  
 madhu pakvaloṣṭameva ca jale sthitaṃ śītalaṃ peyam//  
 
 
 Ca.6.22.43  lohitaśāliprasthaḥ
                            salodhramadhukāñjanotpalaḥ kṣuṇṇaḥ &pakvāmaloṣṭajalamadhusamāyuto
                            mṛnmaye peyaḥ//  
 
 
 Ca.6.22.44
                             vaṭamātuluṅgavetasapallavakuśakāśamūlayaṣṭyāhvaiḥ/  
 siddhe 'ambhasyagninibhāṃ kṛṣṇamṛdaṃ kṛṣṇasikatāṃ vā//  
 
 
 Ca.6.22.45  taptāni navakapālānyathavā
                            nirvāpya pāyayetāccham/  
 āpākaśarkaraṃ vā 'amṛtavallyudakaṃ tṛṣāṃ hanti//  
 
 
 Ca.6.22.46  kṣīravatāṃ madhurāṇāṃ
                            śītānāṃ śarkarāmadhuvimiśrāḥ/  
 śītakaṣāyā mṛdbhṛṣṭasaṃyutāḥ pittatṛṣṇāghnāḥ//  
 
 
 Ca.6.22.47
                             vyoṣavacābhallātakatiktakaṣāyāstathā++āmatṛṣṇāghnāḥ/  
 yaccoktaṃ kaphajāyāṃ vamyāṃ taccaiva kāryaṃ syāt//  
 
 
 Ca.6.22.48
                             stambhārucyavipākālasyacchardiṣu kaphānugāṃ tṛṣṇām/  
 jñātvā dadhimadhutarpaṇalavaṇoṣṇajalairvamanamiṣṭam//  
 
 
 Ca.6.22.49  dāḍimamamlaphalaṃ
                            vā 'apyanyat sakaṣāyamatha leham/  
 peyamathavā &pradadyādrajanīśarkarāyuktam//  
 
 
 Ca.6.22.50  kṣayakāsena tu tulyā
                            kṣayatṛṣṇā sā garīyasī nṝṇām/  
 kṣīṇakṣataśoṣahitaistasmāttāṃ bheṣajaiḥ śamayet//  
 
 
 Ca.6.22.51  pānatṛṣārtaḥ pānaṃ
                            tvardhodakamamlalavaṇagandhāḍhyam/  
 śiśirasnātaḥ pānaṃ madyāmbu guḍāmbu vā tṛṣitaḥ//  
 
 
 Ca.6.22.52  bhaktoparodhatṛṣitaḥ
                            snehatṛṣārto 'athavā tanuyavāgūm/  
 prapibedguruṇā tṛṣito bhuktena taduddharedbhuktam//  
 
 
 Ca.6.22.53  madhyāmbu vā 'ambu koṣṇaṃ
                            balavāṃstṛṣitaḥ samullikhet pītvā/  
 māgadhikāviśadamukhaḥ saśarkaraṃ vā pibenmantham//  
 
 
 Ca.6.22.54  balavāṃstu tāluśoṣe
                            pibedghṛtaṃ tṛṣyamadyācca/  
 sarpirbhṛṣṭaṃ kṣīraṃ māṃsarasāṃścābalaḥ snigdhān//  
 
 
 Ca.6.22.55  atirūkṣadurbalānāṃ tarṣaṃ
                            śamayennṛṇāmihāśu payaḥ/  
 chāgo vā ghṛtabhṛṣṭaḥ śīto madhuro raso hṛdyaḥ//  
 
 
 Ca.6.22.56  snigdhe 'anne bhukte yā
                            tṛṣṇā syāttāṃ guḍāmbunā śamayet/  
 tarṣaṃ mūrcchābhihatasya raktapittāpahairhanyāt//  
 
 
 Ca.6.22.57
                             &tṛṭdāhamūrcchābhramaklamamadātyayāsraviṣapitte/  
 śastaṃ svabhāvaśītaṃ, śṛtaśītaṃ sannipāte 'ambhaḥ//  
 
 
 Ca.6.22.58
                             hikkāśvāsanavajvarapīnasaghṛtapītapārśvagalaroge/  
 kaphavātakṛte styāne sadyaḥśuddhe ca hitamuṣṇam//  
 
 
 Ca.6.22.59
                             pāṇḍūdarapīnasamehagulmamandānalātisāreṣu/  
 plīhni ca toyaṃ na hitaṃ kāmamasahye pibedalpam//  
 
 
 Ca.6.22.60  pūrvamayāturaḥ san
                            dīnastṛṣṇārdito jalaṃ kāṅkṣan/  
 na labheta sa cenmaraṇamāśvevāpnupāddīrgharogaṃ vā//  
 
 
 Ca.6.22.61  tasmāddhānyāmbu pibettṛṣyan
                            rogī saśarkarākṣaudram/  
 yadvā tasyānyatsyāt sātmyaṃ rogasya tacceṣṭam//  
 
 
 Ca.6.22.62  tasyāṃ vinivṛttāyāṃ
                            tajjanya upadravaḥ sukhaṃ jetum/  
 tasmāttṛṣṇāṃ pūrvaṃ jayedbahubhyo 'api rogebhyaḥ//  
 
 Ca.6.22.63  tatra ślokaḥ--- 
 
 hetū yathā 'agnipavanau kurutaḥ sopadravāṃ ca pañcānām/  
 tṛṣṇānāṃ pṛthagākṛtirasādhyatā sādhanaṃ coktam//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        cikitsāsthāne tṛṣṇārogacikitsitaṃ nāma dvāviṃśo 'adhyāyaḥ//22// 
 
 
                    trayoviṃśo 'adhyāyaḥ/
                     Ca.6.23.1  athāto viṣacikitsitaṃ
                        vyākhyāsyāmaḥ//  
 Ca.6.23.2  iti ha smāha bhagavānātreyaḥ//  
 
 Ca.6.23.3  prāgutpattiṃ guṇān yoniṃ
                            vegāṃ(anunāsika)lliṅgānyupakramān/  
 ciṣasya bruvataḥ samyagagniveśa nibodha me//  
 
 
 Ca.6.23.4  amṛtārthaṃ samudre tu
                            mathyamāne surāsuraiḥ/  
 jajñe prāgamṛtotpatteḥ puruṣo ghoradarśanaḥ//  
 
 
 Ca.6.23.5  dīptatejāścaturdaṃṣṭro
                            harikeśo 'analekṣaṇaḥ/  
 jagadviṣaṇṇaṃ taṃ dṛṣṭvā &tenāsau viṣasaṃjñitaḥ//  
 
 
 Ca.6.23.6  jaṅgamasthāvarāyāṃ tadyonau
                            brahmā nyayojayat/  
 tadambusaṃbhavaṃ tasmāddbividhaṃ pāvakopamam//  
 
 
 Ca.6.23.7  aṣṭavegaṃ daśaguṇaṃ
                            caturviṃśatyupakramam/  
 tadvarṣāsvambuyonitvāt saṃkledaṃ guḍavadgatam//  
 
 
 Ca.6.23.8  sarpatyambudharāpāye
                            tadagastyo hinasti ca/  
 prayāti mandavīryatvaṃ viṣaṃ tasmādghanāstyaye//  
 
 
 Ca.6.23.9  sarpāḥ kīṭondurā lūtā vṛścikā
                            gṛhagodhikāḥ/  
 jalaukāmatsyamaṇḍūkāḥ &kaṇabhāḥ sakṛkaṇṭakāḥ//  
 
 
 Ca.6.23.10
                             śvasiṃhavyāghragomāyutarakṣunakulādayaḥ/  
 &daṃṣṭriṇo ye viṣaṃ teṣāṃ daṃṣṭrotthaṃ jaṅgamaṃ matam//  
 
 
 Ca.6.23.11  mustakaṃ pauṣkaraṃ krauñcaṃ
                            vatsanābhaṃ balāhakam/  
 karkaṭaṃ kālakūṭaṃ ca karavīrakasaṃjñakam//  
 
 
 Ca.6.23.12  pālakendrāyudhaṃ tailaṃ
                            meghakaṃ kuśapuṣpakam/  
 rohiṣaṃ puṇḍarīkaṃ ca lāṅgalakyañjanābhakam//  
 
 
 Ca.6.23.13  saṅkocaṃ markaṭaṃ
                            śṛṅgīviṣaṃ hālāhalaṃ tathā/  
 evamādīni cānyāni mūlajāni sthirāṇi ca//  
 
 
 Ca.6.23.14  &garasaṃyogajaṃ
                            cānyadgarasaṃjñaṃ gadapradam/  
 kālāntaravipākitvānna tadāśu haratyasūn//  
 
 
 Ca.6.23.15  nidrāṃ tandrāṃ klamaṃ dāhaṃ
                            &sapākaṃ lomaharṣaṇam/  
 śophaṃ caivātisāraṃ ca janayejjaṅgamaṃ viṣam//  
 
 
 Ca.6.23.16  sthāvaraṃ tu jvaraṃ hikkāṃ
                            dantaharṣaṃ galagraham/  
 phenavamyaruciśvāsamūrcchāśca &janayedviṣam//  
 
 
 Ca.6.23.17  &jaṅgamaṃ
                            syādadhobhāgamūrdhvabhāgaṃ tu mūlajam/  
 &tasmāddaṃṣṭrāviṣaṃ maulaṃ hanti maulaṃ ca &daṃṣṭrajam//  
 
 
 Ca.6.23.18
                             tṛṇmohadantaharṣaprasekavamathuklamā bhavantyādye/  
 vege rasapradoṣādasṛkpradoṣāddvitīye tu//  
 
 
 Ca.6.23.19
                             &vaivarṇyabhramavepathumūrcchājṛmbhāṅgacimicimātamakāḥ/  
 duṣṭapiśitāttṛtīye maṇḍalakaṇḍūśvayathukoṭhāḥ//  
 
 
 Ca.6.23.20  vātādijāścaturthe
                            dāhacchardyaṅgaśūlamūrcchādyāḥ/  
 nīlādīnāṃ tamasaśca darśanaṃ pañcame vege//  
 
 
 Ca.6.23.21  ṣaṣṭhe hikkā, bhaṅgaḥ
                            skandhasya tu saptame 'aṣṭame maraṇam/  
 nṝṇāṃ, catuṣpadāṃ syāccaturvidhaḥ, pakṣiṇāṃ trividhaḥ//  
 
 
 Ca.6.23.22  sīdatyādye bhramati ca,
                            catuṣpado vepate, tataḥ &śūnyaḥ/  
 mandāhāro mriyate śvāsena hi caturthavege tu//  
 
 
 Ca.6.23.23  &dhyāyati vihagaḥ
                            prathame vege, prabhrāmyati dvitīye tu/  
 srastāṅgaśca tṛtīye viṣavege yāti pañcatvam//  
 
 
 Ca.6.23.24  laghu rūkṣamāśu viśadaṃ
                            vyavāyi tīkṣṇaṃ vikāsi sūkṣmaṃ ca/  
 uṣṇamanirdeśyarasaṃ daśaguṇamuktaṃ viṣaṃ tajjñaiḥ//  
 
 
 Ca.6.23.25  raukṣyādvātamaśaityātpittaṃ
                            saukṣmyādasṛk prakopayati/  
 &kaphamavyaktarasatvādannarasāṃścānuvartate śīghram//  
 
 
 Ca.6.23.26  śīghraṃ vyavāyibhāvādāśu
                            vyāpnoti kevalaṃ deham/  
 tīkṣṇatvānmarmaghnaṃ prāṇaghnaṃ tadvikāsitvāt//  
 
 
 Ca.6.23.27  durupakramaṃ
                            laghutvādvaiśadyāt syādasaktagatidoṣam/  
 doṣasthānaprakṛtīḥ prāpyānyatamaṃ hyudīrayati//  
 
 
 Ca.6.23.28  syādvātikasya vātasthāne
                            kaphapittaliṅgamīṣattu/  
 &tṛṇmohāratimūrcchāgalagrahacchardiphenādi//  
 
 
 Ca.6.23.29  pittāśayasthitaṃ
                            paittikasya &kaphavātayorviṣaṃ tadvat/  
 &tṛṭkāsajvaravamathuklamadāhatamotisārādi//  
 
 
 Ca.6.23.30  kaphadeśagaṃ &kaphasya
                            ca darśayedvātapittayośceṣat/  
 liṅgaṃ śvāsagalagrahakaṇḍūlālāvamathvādi//  
 
 
 Ca.6.23.31  dūṣīviṣaṃ tu
                            śoṇitaduṣṭyāruḥkiṭimakoṭhaliṅgaṃ ca/  
 viṣamekaikaṃ doṣaṃ saṃdūṣya haratyasūnevam//  
 
 
 Ca.6.23.32  kṣarati viṣatejasā 'asṛk tat
                            khāni nirudhya mārayati jantum/  
 pītaṃ mṛtasya hṛdi tiṣṭhati daṣṭaviddhayordaṃśadeśe syāt//  
 
 
 Ca.6.23.33
                             nīlauṣṭhadantaśaithilyakeśapatanāṅgabhaṅgavikṣepāḥ/  
 śiśirairna lomaharṣo nābhihate daṇḍarājī syāt//  
 
 
 Ca.6.23.34  kṣatajaṃ kṣatācca
                            nāyātyetāni bhavanti maraṇaliṅgāni/  
 ebhyo 'anyathā cikitsyāsteṣāṃ copakramāñchṛṇu me//  
 
 
 Ca.6.23.35
                             mantrāriṣṭotkartananiṣpīḍanacūṣaṇāgnipariṣekāḥ/  
 avagāharaktamokṣaṇavamanavirekopadhānāni//  
 
 
 Ca.6.23.36
                             &hṛdayāvaraṇāñjananasyadhūmalehauṣadhapraśamanāni/  
 pratisāraṇaṃ prativiṣaṃ saṃjñāsaṃsthāpanaṃ lepaḥ//  
 
 
 Ca.6.23.37  mṛtasañjīvanameva ca
                            viṃśatirete caturbhiradhikāḥ/  
 syurupakramā yathā ye yatra yojyāḥ śṛṇu tathā tān//  
 
 
 Ca.6.23.38  daṃśāttu viṣaṃ
                            daṣṭasyāvisṛtaṃ veṇikāṃ bhiṣagbaddhvā/  
 niṣpīḍayedbhṛśaṃ daṃśamuddharenmarmavarjaṃ vā//  
 
 
 Ca.6.23.39  taṃ daṃśaṃ vā cūṣenmukhena
                            yavacūrṇapāṃśupūrṇena/  
 pracchanaśṛṅgajalaukāvyadhanaiḥ srāvyaṃ tato raktam//  
 
 
 Ca.6.23.40  rakte viṣapraduṣṭe duṣyet
                            prakṛtistatastyajet prāṇān/  
 tasmāt pragharṣaṇairasṛgavartamānaṃ pravartyaṃ syāt//  
 
 
 Ca.6.23.41
                             &trikaṭugṛhadhūmarajanīpañcalavaṇarocanāḥ savārtākāḥ/  
 gharṣaṇamatipravṛtte vaṭādibhiḥ śītalairlepaḥ//  
 
 
 Ca.6.23.42  raktaṃ hi &viṣādhānaṃ
                            vāyurivāgneḥ pradehasekaistat/  
 śītaiḥ skandati tasmin skanne vyapayāti viṣavegaḥ//  
 
 
 Ca.6.23.43
                             viṣavegānmadamūrcchāviṣādahṛdayadravāḥ pravartante/  
 śītairnivartayettān &vījyaścālomaharṣāt syāt//  
 
 
 Ca.6.23.44  taruriva
                            mūlacchedāddaṃśacchedānna vṛddhimeti viṣam/  
 ācūṣaṇamānayanaṃ jalasya seturyathā tathā 'ariṣṭāḥ//  
 
 
 Ca.6.23.45  tvaṅmāṃsagataṃ dāho dahati
                            viṣaṃ srāvaṇaṃ harati raktāt/  
 pītaṃ vamanaiḥ sadyo haredvirekairdvitīye tu//  
 
 
 Ca.6.23.46  ādau hṛdayaṃ rakṣyaṃ
                            tasyāvaraṇaṃ pibedyathālābham/  
 &madhusarpirmajjapayogairikamatha gomayarasaṃ vā//  
 
 
 Ca.6.23.47  ikṣuṃ &supakvamathavā
                            kākaṃ niṣpīḍya tadrasaṃ varaṇam/  
 chāgādīnāṃ vā 'asṛgbhasma mṛdaṃ vā pibedāśu//  
 
 
 Ca.6.23.48  kṣārāgadastṛtīye
                            &śophaharairlekhanaṃ samadhvambu/  
 gomayarasaścaturthe vege sakapitthamadhusarpiḥ//  
 
 
 Ca.6.23.49  kākāṇḍaśirīṣābhyāṃ
                            svarasenāścyotanāñjane nasyam/  
 syātpañcame 'atha ṣaṣṭhe saṃjñāyāḥ sthāpanaṃ kāryam//  
 
 
 Ca.6.23.50  gopittayutā rajanī
                            mañjiṣṭhāmaricapippalīpānam/  
 viṣapānaṃ daṣṭānāṃ viṣapīte daṃśanaṃ cānte//  
 
 
 Ca.6.23.51  śikhipittārdhayutaṃ syāt
                            palāśabījamagado mṛteṣu varaḥ/  
 vārtākuphāṇitāgāradhūmagopittanimbaṃ vā//  
 
 
 Ca.6.23.52  gopittayutairguṭikāḥ
                            &surasāgranthidvirajanīmadhukakuṣṭhaiḥ/  
 śastā 'amṛtena tulyā śirīṣapuṣpakākāṇḍakarasairvā//  
 
 
 Ca.6.23.53
                             kākāṇḍasurasagavākṣīpunarnavāvāyasīśirīṣaphalaiḥ/  
 udbandhaviṣajalamṛte &lepaupadhinasyapānāni//  
 
 
 Ca.6.23.54
                             spṛkkāplavasthauṇeyakāṃkṣīśaileyarocanātagaram/  
 dhyāmakakuṅkumamāṃsīsurasāgrailālakuṣṭhaghnam//  
 
 
 Ca.6.23.55  bṛhatī śirīṣapuṣpaṃ
                            śrīveṣṭakapadmacāraṭiviśālāḥ/  
 suradārupadmakeśarasāvarakamanaḥśilākauntyaḥ//  
 
 
 Ca.6.23.56
                             jātyarkapuṣparasarajanīdvayahiṅgupippalīlākṣāḥ/  
 jalamudgaparṇicandanamadhukamadanasindhuvārāśca//  
 
 
 Ca.6.23.57
                             śampākalodhramayūrakagandhaphalānākulīviḍaṅgāśca/  
 puṣye saṃhṛtya samaṃ piṣṭvā guṭikā vigheyāḥ syuḥ//  
 
 
 Ca.6.23.58  sarvaviṣaghno
                            jayakṛdviṣamṛtasṃjīvano jvaranihantā/  
 ghreyavilepanadhāraṇadhūmagrahaṇairgṛhasthaśca//  
 
 
 Ca.6.23.59
                             bhūtaviṣajantvalakṣmīkārmaṇamantrāgryaśanyarīn hanyāt/  
 duḥsvapnastrīdoṣānakālamaraṇāmbucairabhayam//  
 
 
 Ca.6.23.60  dhanadhānyakāryasiddhiḥ
                            śrīpuṣṭyāyurvivardhano dhanyaḥ/  
 mṛtasaṃjīvana eṣa prāgamṛtāhbrahmaṇā vihitaḥ//  
 iti mṛtasaṃjīvano 'agadaḥ/  
 Ca.6.23.61
                             mantrairdhamanībandho 'avamārjanaṃ kāryamātmarakṣā ca/  
 doṣasya viṣaṃ yasya sthāne syāttaṃ jayetpūrvam//  
 
 
 Ca.6.23.62  vātasthāne svedo dadhnā
                            natakuṣṭhakalkapānaṃ ca/  
 ghṛtamadhupayo 'ambupānāvagāhasekāśca pittasthe//  
 
 
 Ca.6.23.63  kṣārāgadaḥ kaphasthānagate
                            svedastathā sirāvyadhanam/  
 dūṣīviṣe 'atha raktasthite sirākarma pañcavidham//  
 
 
 Ca.6.23.64  bheṣajamevaṃ kalpyaṃ
                            bhiṣagvidā++ālakṣya sarvadā sarvam/  
 sthānaṃ jayeddhi pūrvaṃ sthānasthasyāviruddhaṃ ca//  
 
 
 Ca.6.23.65  viṣadūṣitakaphamārgaḥ
                            srotaḥsaṃrodharuddhavāyustu/  
 mṛta iva śvasenmartyaḥ syādasādhyaliṅgairvihīnaśca//  
 
 
 Ca.6.23.66  carmakaṣāyāḥ kalkaṃ
                            bilvasamaṃ mūrdhni kākapadamasya/  
 kṛtvā dadyātkaṭabhīkaṭukaṭphalapradhamanaṃ ca//  
 
 
 Ca.6.23.67  &chāgaṃ gavyaṃ māhiṣaṃ
                            vā māṃsaṃ kaukkuṭameva vā/  
 dadyāt kākapade tasmiṃstataḥ saṃkramate viṣam//  
 
 
 Ca.6.23.68
                             nāsākṣikarṇajihvākaṇṭhanirodheṣu karma nastaḥ syāt/  
 vārtākubījapūrajyotiṣmatyādibhiḥ piṣṭaiḥ//  
 
 
 Ca.6.23.69  añjanamakṣyuparodhe
                            kartavyaṃ bastamūtrapiṣṭaistu/  
 dāruvyoṣaharidrākaravīrakarañjanimbasurasaistu//  
 
 
 Ca.6.23.70  śvetā vacā+&aśvagandhā
                            hiṅgvamṛtā kuṣṭhasaindhave laśunam/  
 sarṣapakapitthamadhyaṃ &ṭuṇṭukakarañjabīāni//  
 
 
 Ca.6.23.71  &vyoṣaṃ śirīṣapuṣpaṃ
                            dvirajanyau &vaṃśalocanaṃ ca samam/  
 piṣṭvā 'ajasya mūtreṇa &gośvapittena saptāham//  
 
 
 Ca.6.23.72  vyatyāsabhāvito 'ayaṃ
                            nihanti śirasi sthitaṃ viṣaṃ kṣipram/  
 sarvajvarabhūtagrahavisūcikā jīrṇamūrcchārtīḥ//  
 
 
 Ca.6.23.73  unmādāpasmārau
                            kācapaṭalanīlikāśirodoṣān/  
 śuṣkākṣipākapillārbudārmakaṇḍūtamodoṣān//  
 
 
 Ca.6.23.74
                             kṣayadaurbalyamadātyayapāṇḍugadāṃścāñjanāttathā mohān/  
 lopādviṣadigdhakṣatalīḍhadaṣṭapītaviṣaghātī//  
 
 
 Ca.6.23.75  arśaḥsvānaddheṣu ca
                            gudalepo yonilepanaṃ strīṇām/  
 mūḍhe garbhe duṣṭe lalāṭalepaḥ pratiśyāye//  
 
 
 Ca.6.23.76  &vṛddhau kiṭime kuṣṭhe
                            śvitraṛvicarcikādiṣu lepaḥ/  
 gaja iva tarūn viṣagadānnihantyagadagandhahastyeṣaḥ//  
 iti gandhahastīnāmā 'agadaḥ/  
 Ca.6.23.77  patrāgurumustailā niryāsāḥ
                            pañca candanaṃ spṛkkā/  
 tvaṅnaladotpalabālakahareṇukośīravanyanakhāḥ//  
 
 
 Ca.6.23.78
                             suradārukanakakuṅkumadhyāmakakuṣṭhapriyaṅgavastagaram/  
 pañcāṅgāni śurīṣādvyoṣālamanaḥśilājājyaḥ//  
 
 
 Ca.6.23.79  &śvetakaṭabhīkarañjau
                            rakṣoghnī sindhuvārikā rajanī/  
 surasāñjanagaurikamañjiṣṭhānimbaniryāsāḥ//  
 
 
 Ca.6.23.80
                             vaṃśatvagaśvagandhāhiṅgudadhitthāmlavetasaṃ lākṣā/  
 madhumadhukasomarājīvacāruhārocanātagaram//  
 
 
 Ca.6.23.81  agado 'ayaṃ
                            vaiśravaṇāyākhyātastryambakeṇa ṣaṣṭyaṅgaḥ/  
 apratihataprabhāvaḥ khyāto mahāgandhahastīti//  
 
 
 Ca.6.23.82  pittena gavāṃ peṣyo guṭikāḥ
                            kāryāstu puṣyayogena/  
 pānāñjanapralepaiḥ prasādhayet sarvakarmāṇi//  
 
 
 Ca.6.23.83  pillaṃ kaṇḍūṃ timiraṃ
                            rātryāndhyaṃ kācamarbudaṃ paṭalam/  
 hanti satataprayogāddhitamitapathyāśināṃ puṃsām//  
 
 
 Ca.6.23.84  viṣamajvarānajīrṇāndadruṃ
                            kaṇḍūṃ visūcikāṃ pāmām/  
 viṣamūṣikalūtānāṃ sarveṣāṃ pannagānāṃ ca/  
 āśu viṣaṃ nāśayati samūlajamatha kandajaṃ sarvam//  
 
 
 Ca.6.23.85  etena liptagātraḥ sarpān
                            gṛhṇāti bhakṣayecca viṣam/  
 &kālaparīto 'api naro jīvati nityaṃ nirātaṅkaḥ//  
 
 
 Ca.6.23.86  ānaddhe gudalepo yonau
                            lepaśca mūḍhagarbhāṇām/  
 mūrcchārtiṣu ca lalāṭe pralepanamāhuḥ pradhānatamam//  
 
 
 Ca.6.23.87
                             bherīmṛdaṅgapaṭahāñchatrāṇyamunā tathā dhvajapatākāḥ/  
 liptvā 'ahiviṣanirastyai padhvanayeddarśayenmatimān//  
 
 
 Ca.6.23.88  yatra ca sannihito 'ayaṃ na
                            tatra bālagrahā na rakṣāṃsi/  
 na ca kārmaṇavetālā &vahanti nātharvaṇā mantrāḥ//  
 
 
 Ca.6.23.89  sarvagrahā na tatra
                            prabhavanti na cāgniśastranṛpacaurāḥ/  
 lakṣmīśca tatra bhajate yatra mahāgandhahastyasti//  
 
 
 Ca.6.23.90  piṣyamāṇa imaṃ cātra
                            siddhaṃ mantramudīrayet/  
 mama matā jayā nāma &jayo nāmeti me pitā//  
 
 
 Ca.6.23.91  so 'ahaṃ jayajayāputro
                            vijayo 'atha jayāmi ca/  
 namaḥ puruṣasiṃhāya viṣṇave viśvakarmaṇe//  
 
 
 Ca.6.23.92  sanātanāya kṛṣṇāya bhavāya
                            vibhavāya ca/  
 tejo vṛṣākapeḥ sākṣāttejo brahmendrayoryame//  
 
 
 Ca.6.23.93  yathā 'ahaṃ nābhijānāmi
                            vāsudevaparājayam/  
 mātuśca pāṇigrahaṇaṃ samudrasya ca śoṣaṇam//  
 
 
 Ca.6.23.94  anena satyavākyena
                            sidhyatāmagado hyayam/  
 hilimilisaṃspṛṣṭe rakṣa sarvabheṣajottame &svāhā//  
 iti mahāgandhahastīnāmā 'agadaḥ/  
 Ca.6.23.95
                             ṛṣabhakajīvakabhārgīmadhukotpaladhānyakeśarājājyaḥ/  
 sasitagirikolamadhyāḥ peyāḥ śvāsajvarādiharāḥ//  
 
 
 Ca.6.23.96  hiṅgu ca kṛṣṇāyuktaṃ
                            kapittharasayuktamagryalavaṇaṃ ca/  
 samadhusitau pātavyau jvarahikkāśvāsakāsaghnau//  
 
 
 Ca.6.23.97  lehaḥ
                            kolāsthyañjanalājotpaladhughṛtairvamyām/  
 bṛhatīdvayāḍhakīpatradhūmavartistu hikkāghnī//  
 
 
 Ca.6.23.98  śikhibarhibalākāsthīni
                            sarṣapāścandanaṃ ca ghṛtayuktam/  
 dhūmo gṛhaśayanāsanavastrādiṣu śasyate viṣanut//  
 
 
 Ca.6.23.99  ghṛtayukte natakuṣṭhe
                            bhujagapatiśiraḥ śirīṣapuṣpaṃ ca/  
 dhūmāgadaḥ smṛto 'ayaṃ sarvaviṣaghnaḥ śvayathuhṛcca//  
 
 
 Ca.6.23.100
                             jatusevyapatraguggulubhallātakakakubhapuṣpasarjarasāḥ/  
 śvetā ca dhūma uragākhukīṭavastrakriminudagryaḥ//  
 
 
 Ca.6.23.101  taruṇapalāśakṣāraṃ srutaṃ
                            paceccūrṇitaiḥ saha samāṃśaiḥ/  
 lohitamṛdrajanīdvayaśuklasurasamañjarīmadhukaiḥ//  
 
 
 Ca.6.23.102
                             lākṣāsaindhavamāṃsīhareṇuhiṅgudvisārivākuṣṭhaiḥ/  
 savyoṣairbāhlīkairdarvīvilepanaṃ ghaṭṭayedyāvat//  
 
 
 Ca.6.23.103
                             sarvaviṣaśothagulmatvagdoṣārśobhagandaraplīhnaḥ/  
 śothāpasmārakrimibhūtasvarobhedapāṇḍugadān//  
 
 
 Ca.6.23.104  mandāgnitvaṃ kāsaṃ
                            sonmādaṃ nāśayeyuratha puṃsām/  
 guṭikāśchāyāśuṣkāḥ kolasamāstāḥ samupayuktāḥ//  
 iti kṣārāgadaḥ/  
 Ca.6.23.105
                             viṣapītadaṣṭaviddheṣvetaddigdhe ca cācyamuddiṣṭam/  
 sāmānyataḥ, pṛthaktvānnirdeśamataḥ śṛṇu yathāvat//  
 
 
 Ca.6.23.106  ripuyuktebhyo nṛbhyaḥ
                            svebhyaḥ strībhyo 'athavā bhayaṃ nṛpateḥ/  
 āhāravihāragataṃ tasmāt preṣyān parīkṣeta//  
 
 
 Ca.6.23.107  atyarthaśāṅkitaḥ
                            syādbahuvāgathavā 'alpavāgvigatalakṣmīḥ/  
 prāptaḥ prakṛtivikāraṃ viṣapradātā naro jñeyaḥ//  
 
 
 Ca.6.23.108  dṛṣṭvaivaṃ na tu sahasā
                            bhojyaṃ &kuryāttadannamagnau tu/  
 saviṣaṃ hi prāpyānnaṃ bahūnvikārān bhajatyagniḥ//  
 
 
 Ca.6.23.109
                             &śikhibarhavicitrārcistīkṣṇākṣamarūkṣakuṇapadhūmaśca/  
 sphuṭati ca saśabdamekāvarto vihatārcirapi ca syāt//  
 
 
 Ca.6.23.110  pātrasthaṃ ca vivarṇaṃ
                            bhojyaṃ syānmakṣikāṃśca mārayati/  
 kṣāmasvarāṃśca kākān kuryādvirajeccakorākṣi//  
 
 
 Ca.6.23.111  pāne nīlā rājī vaivarṇyaṃ
                            svāṃ ca nekṣate chāyām/  
 paśyati vikṛtāmathavā lavaṇākte phenamālā syāt//  
 
 
 Ca.6.23.112
                             pānānnayoḥsaviṣayorgandhena śirorugghṛdica mūrcchā ca/  
 sparśena pāṇiśothaḥ suptyaṅgulidāhatodanakhabhedāḥ//  
 
 
 Ca.6.23.113
                             &mukhagetvoṣṭhacimicimā jihvā śūnā jaḍā vivarṇā ca/  
 dvijaharṣahanustambhāsyadāhalālāgalavikārāḥ//  
 
 
 Ca.6.23.114  āmāśayaṃ praviṣṭe
                            vaivarṇyaṃ svedasadanamutkledaḥ/  
 dṛṣṭihṛdayoparodho binduśataiścīyate cāṅgam//  
 
 
 Ca.6.23.115  pakvāśayaṃ tu yāte
                            mūrcchāmadamohadāhabalanāśāḥ/  
 tandrā kārśyaṃ ca viṣe pāṇḍutvaṃ codarasthe syāt//  
 
 
 Ca.6.23.116  dantapavanasya kūrco
                            viśīryate dantauṣṭhamāṃsaśophaśca/  
 keśacyutiḥ śiroruggranthayaśca saviṣe 'atha śirobhyaṅge//  
 
 
 Ca.6.23.117
                             duṣṭe 'añjane 'akṣidāhasrāvātyupadehaśotharāgāśca/  
 khādyairādau koṣṭhaḥ spṛśyaistvagdūṣyate duṣṭaiḥ//  
 
 
 Ca.6.23.118
                             snānābhyaṅgotsādanavastrālaṅkāravarṇakairduṣṭaiḥ/  
 kaṇḍvartikoṭhapiḍakāromodgamacimicimā śothāḥ//  
 
 
 Ca.6.23.119  ete
                            karacaraṇadāhatodaklamāvipākāśca/  
 bhūpādukāśvagajavarmaketuśayanāsanairduṣṭaiḥ//  
 
 
 Ca.6.23.120  mālyamagandhaṃ mlāyati
                            &śirorujālomaharṣakaram/  
 stambhayati khāni nāsāmupahanti darśanaṃ ca dhūmaḥ//  
 
 
 Ca.6.23.121  kūpataḍāgādijalaṃ
                            durgandhaṃ sakaluṣaṃ vivarṇaṃ ca/  
 pītaṃ śvayathuṃ koṭhān piḍakāśca karoti maraṇaṃ ca//  
 
 
 Ca.6.23.122  ādāvāmāśayage vamanaṃ
                            tvaksthe pradehasekādi/  
 kuryādbhiṣak cikitsāṃ doṣabalaṃ caiva hi samīkṣya//  
 
 
 Ca.6.23.123  iti mūlaviṣaviśeṣāḥ
                            proktāḥ śṛṇu jaṅgamasyātaḥ/  
 saviśeṣacikitsitamevādau tatrocyate tu sarpāṇām//  
 
 
 Ca.6.23.124  &iha darvīkaraḥ sarpo
                            maṇḍalī rājimāniti/  
 trayo yathākramaṃ vātapittaśleṣmaprakopaṇāḥ//  
 
 
 Ca.6.23.125  darvīkaraḥ paṇī jñeyo
                            maṇḍalī maṇḍalāphaṇaḥ/  
 bindulekhavicitrāṅgaḥ pannagaḥ syāttu rājimān//  
 
 
 Ca.6.23.126
                             viśeṣādrūkṣakaṭukamamloṣṇaṃ svādu śītalam/  
 viṣaṃ yathākramaṃ teṣāṃ tasmādvātādikopanam//  
 
 
 Ca.6.23.127  darvīkarakṛto daṃśaḥ
                            sūkṣmadaṃṣṭrāpado 'asitaḥ/  
 niruddharaktaḥ kūrmābho vātavyādhikaro mataḥ//  
 
 
 Ca.6.23.128  pṛthvarpitaḥ saśothaśca
                            daṃśo maṇḍalinā kṛtaḥ/  
 pītābhaḥ pītaraktaśca sarvapittavikārakṛt//  
 
 
 Ca.6.23.129  kṛto rājimatā daṃśaḥ
                            picchilaḥ sthiraśophakṛt/  
 snigdhaḥ pāṇḍuśca sāndrāsṛk śleṣmavyādhisamīraṇaḥ//  
 
 
 Ca.6.23.130  vṛttabhogo mahākāyaḥ
                            śvasannūrdhvekṣaṇaḥ pumān/  
 sthūlamūrdhā samāṅgaśca strī tvataḥ syādviparyayāt//  
 
 
 Ca.6.23.131
                             &klībastrasatyadhodṛṣṭiḥ svarahīnaḥ prakampate/  
 striyā daṣṭo viparyastairetaiḥ puṃsā naro mataḥ//  
 
 
 Ca.6.23.132  vyāmiśraliṅgairetaistu
                            klībadaṣṭaṃ naraṃ vadet/  
 ityetaduktaṃ sarpāṇāṃ strīpuṃklībanidarśanam//  
 
 
 Ca.6.23.133  pāṇḍuvaktrastu garbhiṇyā
                            śūnauṣṭho 'apyasitekṣaṇaḥ/  
 jṛmbhākrodhopajihvārtaḥ sūtayā raktamūtravān//  
 
 
 Ca.6.23.134  sarpo gaudhera(ya)ko nāma
                            godhāyāṃ syāccatuṣpadaḥ/  
 kṛṣṇasarpeṇa tulyaḥ syānnānā syurmiśrajātayaḥ//  
 
 
 Ca.6.23.135  gūḍhasaṃpāditaṃ vṛttaṃ
                            pīḍitaṃ lambitārpitam/  
 sarpitaṃ ca bhṛśābādhaṃ, daṃśā ye 'anye na te bhṛśāḥ//  
 
 
 Ca.6.23.136  taruṇāḥ kṛṣṇasarpāstu
                            gonasāḥ sthavirāstathā/  
 rājimanto vayomadhye bhavantyāśīviṣopamāḥ//  
 
 
 Ca.6.23.137  sarpadaṃṣṭrāścatasrastu
                            tāsāṃ vāmādharā sitā/  
 pītā vāmottarā daṃṣṭrā &raktaśyāvā 'adharottarā//  
 
 
 Ca.6.23.138  yanmātraḥ patate
                            bindurgobālāt saliloddhṛtāt/  
 vāmādharāyāṃ daṃṣṭṛāyāṃ tanmātraṃ syādaherviṣam//  
 
 
 Ca.6.23.139
                             ekadvitricaturvṛddhaviṣabhāgottarottarāḥ/  
 savarṇāstatkṛtā daṃśā bahūttaraviṣā bhṛśāḥ//  
 
 
 Ca.6.23.140  sarpāṇāmeṛva viṇmūtrāt
                            kīṭāḥ syuḥ kīṭasaṃmatāḥ/  
 dūṣīviṣāḥ prāṇaharā iti saṃkṣepato matāḥ//  
 
 
 Ca.6.23.141  gātraṃ raktaṃ sitaṃ
                            kṛṣṇaṃ śyāvaṃ vā piḍakānvitam/  
 sakaṇḍūdāhavīsarpapāki syāt kuthitaṃ tathā//  
 
 
 Ca.6.23.142  kīṭairdūṣīviṣairdaṣṭaṃ
                            liṅgaṃ prāṇaharaṃ śṛṇu/  
 sarpadaṣṭe yathā śotho vardhate sogragandhyasṛk//  
 
 
 Ca.6.23.143  daṃśo 'akṣigauravaṃ
                            mūrcchā sa rugārtaḥ śvasityapi/  
 tṛṣṇāruciparītaśca bhaveddūṣīviṣārditaḥ//  
 
 
 Ca.6.23.144  daṃśasya madhye yat
                            kṛṣṇaṃ śyāvaṃ vā jālakāvṛtam/  
 &dagdhākṛti bhṛśaṃ pāki kledaśothajvarānvitam//  
 
 
 Ca.6.23.145  dūṣīviṣābhirlūtābhistaṃ
                            daṣṭamiti nirdiśet/  
 sarvāsāmeva tāsāṃ ca daṃśe lakṣaṇamucyate//  
 
 
 Ca.6.23.146  śophaḥ śvetāsitā raktāḥ
                            pītā vā piḍakā jvaraḥ/  
 prāṇāntiko bhavecchvāso dāhahikkāśirograhāḥ//  
 
 
 Ca.6.23.147  ādaṃśācchoṇitaṃ pāṇḍu
                            maṇḍalāni jvaro 'aruciḥ/  
 lomaharṣaśca dāhaścāpyākhudūṣīviṣārdite//  
 
 
 Ca.6.23.148
                             mūrcchāṅgaśothavaivarṇyakledaśabdāśrutijvarāḥ/  
 śirogurutvaṃ lālāsṛkchardiścāsādhyamūṣikaiḥ//  
 
 
 Ca.6.23.149  śyāvatvamatha kārṣṇyaṃ vā
                            nānāvarṇatvameva vā/  
 mohaḥ purīṣabhedaśca daṣṭe syāt kṛkalāsakaiḥ//  
 
 
 Ca.6.23.150  dahatyagnirivādau tu
                            bhinattīvordhvamāśu ca/  
 vṛścikasya viṣaṃ yāti daṃśe paścāttu tiṣṭhati//  
 
 
 Ca.6.23.151  daṣṭo 'asādhyastu
                            &dṛgghrāṇarasanopahato naraḥ/  
 māṃsaiḥ patadbhiratyarthaṃ vedanārto jahātyasūn//  
 
 
 Ca.6.23.152  visarpaḥ śvayathuḥ śūlaṃ
                            jvaraśchardirathāpi ca/  
 lakṣṇaṃ kaṇabhairdaṣṭe daṃśaścaiva viśīryate//  
 
 
 Ca.6.23.153  hṛṣṭaromocciṭiṅgena
                            stabdhaliṅgo bhṛśārtimān/  
 daṣṭaḥ śītodakeneva siktānyaṅgāni manyate//  
 
 
 Ca.6.23.154  ekadaṃṣṭrārditaḥ śūnaḥ
                            saruk syāt pītakaḥ satṛṭ/  
 chardirnidrā ca maṇḍūkaiḥ saviṣairdaṣṭalakṣaṇam//  
 
 
 Ca.6.23.155  matsyāstu saviṣāḥ
                            kuryurdāhaśopharujastathā/  
 kaṇḍūṃ śothaṃ jvaraṃ mūrcchāṃ saviṣāstu jalaukasaḥ//  
 
 
 Ca.6.23.156  dāhatodasvedaśothakarī tu
                            &gṛhagodhikā/  
 daṃśe svedaṃ rujaṃ dāhaṃ kuryācchatapadīviṣam//  
 
 
 Ca.6.23.157
                             kaṇḍūmānmaśakairīṣacchothaḥ syānmandavedanaḥ/  
 asādhyakīṭasadṛśamasādhyamaśakakṣatam//  
 
 
 Ca.6.23.158  sadyaḥprasrāviṇī śyāvā
                            dāhamūrcchājvarānvitā/  
 pīḍakā makṣikādaṃśe tāsāṃ tu sthagikā 'asuhṛt//  
 
 
 Ca.6.23.159
                             śmaśānacityavalmīkayajñāśramasurālaye/  
 pakṣasandhiṣu madhyāhne sārdharātre 'aṣṭamīṣu ca//  
 
 
 Ca.6.23.160  na siddhyanti narā daṣṭāḥ
                            pāṣaṇḍāyataneṣu ca/  
 dṛṣṭiśvāsamalasparśaviṣairāśīviṣairtathā//  
 
 
 Ca.6.23.161  vinaśyantyāśu saṃprāptā
                            daṣṭāḥ sarveṣu marmasu/  
 (yena kenāpi sarpeṇa saṃbhavaḥ sarva eva ca)//  
 
 
 Ca.6.23.162
                             bhītamattābaloṣṇakṣuttṛṣārte vardhate viṣam/  
 viṣaṃ prakṛtikālau ca tulyau &prāpyālpamanyathā//  
 
 
 Ca.6.23.163  vāriviprahatāḥ kṣīṇā
                            bhītā nakulanirjitāḥ/  
 vṛddhā bālāstvaco muktāḥ sarpā mandaviṣāḥ smṛtāḥ//  
 
 
 Ca.6.23.164  sarvadehāśritaṃ
                            krodhādviṣaṃ sarpo vimuñcati/  
 tadevāhārahetorvā bhayādvā na pramuñcati//  
 
 
 Ca.6.23.165  vātolbaṇaviṣāḥ prāya
                            ucciṭiṅgāḥ savṛścikāḥ/  
 vātapittolbaṇāḥ kīṭāḥ ślaiṣmikāḥ kaṇabhādayaḥ//  
 
 
 Ca.6.23.166  yasya yasya hi doṣasya
                            liṅgādhikyāni lakṣayet/  
 tasya tasyauṣadhaiḥ kuryādviparītaguṇaiḥ kriyām//  
 
 
 Ca.6.23.167  hṛtpīḍordhvānilaḥ
                            stambhaḥ sirāyāmo 'asthiparvaruk/  
 ghūrṇanodveṣṭanaṃ gātraśyāvatā vātike viṣe//  
 
 
 Ca.6.23.168  saṃjñānāśoṣṇaniśvāsau
                            hṛddāhaḥ kaṭukāsyatā/  
 &daṃśāvadaraṇaṃ śotho raktapītaśca paittike//  
 
 
 Ca.6.23.169
                             vamyarocakahṛllāsaprasekotkleśagauravaiḥ/  
 saśaityamukhamādhuryairvidyācchleṣmādhikaṃ viṣam//  
 
 
 Ca.6.23.170  khaṇḍena ca
                            vraṇālepastailābhyaṅgaśca vātike/  
 svedo nāḍīpulākādyairbṛṃhaṇaśca vidhirhitaḥ//  
 
 
 Ca.6.23.171  suśītaiḥ stambhayet
                            sekaiḥ pradehaiścāpi paittikam/  
 lekhanacchedanasvedavamanaiḥ ślaiṣmikaṃ jayet//  
 
 
 Ca.6.23.172  viṣeṣvapi ca sarveṣu
                            sarvasthānagateṣu ca/  
 avṛścikocciṭiṅgeṣu prāyaḥ śīto vidhirhitaḥ//  
 
 
 Ca.6.23.173  vṛścike svedamabhyaṅgaṃ
                            ghṛtena lavaṇena ca/  
 sekāṃścoṣṇān prayuñjīta bhojyaṃ pānaṃ ca sarpiṣaḥ//  
 
 
 Ca.6.23.174  etadevocciṭiṅge 'api
                            pratilomaṃ ca pāṃśubhiḥ/  
 udvartanaṃ sukhāmbūṣṇaistathā 'avacchādanaṃ ghanaiḥ//  
 
 
 Ca.6.23.175  śvā tridoṣaprakopāttu
                            tathā dhātuviparyayāt/  
 śiro 'abhitāpī lālāsrāvyadhovaktrastathā bhavet//  
 
 
 Ca.6.23.176  anye 'apyevaṃvidhā vyālāḥ
                            kaphavātaprakopaṇāḥ/  
 hṛcchirorugjvarastambhatṛṣāmūrcchākarā matāḥ//  
 
 
 Ca.6.23.177
                             kaṇḍūnistodavaivarṇyasuptikledopaśoṣaṇam/  
 vidāharāgarukpākāḥ śopho granthinikuñcanam//  
 
 
 Ca.6.23.178  &daṃśāvadaraṇaṃ
                            sphoṭāḥ karṇikā maṇḍalāni ca/  
 jvaraśca saviṣe liṅgaṃ viparītaṃ tu nirviṣe//  
 
 
 Ca.6.23.179  tatra sarve
                            &yathāvasthaṃ prayojyāḥ syurupakramāḥ/  
 pūrvoktā vidhimanyaṃ ca yathāvadbruvataḥ śṛṇu//  
 
 
 Ca.6.23.180  hṛdvidāhe praseke vā
                            virekavamanaṃ bhṛśam/  
 yathāvasthaṃ prayoktavyaṃ śuddhe saṃsarjanakramaḥ//  
 
 
 Ca.6.23.181  śirogate viṣe nastaḥ
                            kuryānmūlāni buddhimān/  
 bandhujīvasya bhārgyāśca surasasyāsitasya ca//  
 
 
 Ca.6.23.182  dakṣakākamayūrāṇāṃ
                            māṃsāsṛṅmastake kṣate/  
 &upadheyamadhodaṣṭasyordhvadaṣṭasya pādayoḥ//  
 
 
 Ca.6.23.183
                             pippalīmaricakṣāravacāsaindhavaśigrukāḥ/  
 piṣṭā rohitapittena ghnantyakṣigatamañjanāt//  
 
 
 Ca.6.23.184  kapitthamāmaṃ
                            sasitākṣaudraṃ kaṇṭhagate viṣe/  
 lihyādāmāśayagate tābhyāṃ cūrṇapalaṃ natāt//  
 
 
 Ca.6.23.185  viṣe pakvāśayagate
                            pippalīṃ rajanīdvayam/  
 mañjiṣṭhāṃ ca samaṃ piṣṭvā gopittena naraḥ pibet//  
 
 
 Ca.6.23.186  raktaṃ māṃsaṃ ca godhāyāḥ
                            śuṣkaṃ cūrṇīkṛtaṃ hitam/  
 viṣe rasagate pānaṃ kapittharasasaṃyutam//  
 
 
 Ca.6.23.187  śelormūlatvagagrāṇi
                            bādaraudumbarāṇi ca/  
 kaṭabhyāśca pibedraktagate, māṃsagate pibet//  
 
 
 Ca.6.23.188  sakṣaudraṃ khadirāriṣṭaṃ
                            kauṭajaṃ mūlamambhasā/  
 sarveṣu ca bale dve tu madhūkaṃ madhukaṃ natam//  
 
 
 Ca.6.23.189  pippalīṃ &nāgaraṃ
                            kṣāraṃ navanītena mūrcchitam/  
 kaphe bhiṣagudīrṇe tu vidadhyātpratisāraṇam//  
 
 
 Ca.6.23.190
                             māṃsīkuṅkumapatratvagrajanīnatacandanaiḥ/  
 manaḥśilāvyāghranakhasurasairambupeṣitaiḥ//  
 
 
 Ca.6.23.191  pānanasyāñjanālepāḥ
                            sarvaśothaviṣāpahāḥ/  
 candanaṃ tagaraṃ kuṣṭhaṃ haridre dve tvageva ca//  
 
 
 Ca.6.23.192  manaḥśilā tamālaśca rasaḥ
                            kaiśara eva ca/  
 śārdūlasya nakhaścaiva supiṣṭaṃ taṇḍulāmbunā//  
 
 
 Ca.6.23.193  hanti sarvaviṣāṇyeva
                            vajrivajramivāsurān/  
 rase śirīṣapuṣpasya saptāhaṃ maricaṃ sitam//  
 
 
 Ca.6.23.194  bhāvitaṃ sarpadaṣṭānāṃ
                            nasyapānāñjane hitam/  
 dvipalaṃ natakuṣṭhābhyāṃ ghṛtakṣaudracatuṣpalam//  
 
 
 Ca.6.23.195  api takṣakadaṣṭānāṃ
                            pānametat sukhapradam/  
 sindhuvārasya mūlaṃ ca śvetā ca girikarṇikā//  
 
 
 Ca.6.23.196  pānaṃ darvīkarairdaṣṭe
                            nasyaṃ samadhu pākalam/  
 mañjiṣṭhā madhuyaṣṭī ca jīvakarṣabhakau sitā//  
 
 
 Ca.6.23.197  kāśmaryaṃ vaṭaśuṅgāni
                            pānaṃ maṇḍalināṃ viṣe/  
 vyoṣaṃ sātiviṣaṃ kuṣṭhaṃ gṛhadhūmo hareṇukā//  
 
 
 Ca.6.23.198  tagaraṃ kaṭukā kṣaudraṃ
                            hanti rājīmatāṃ viṣam/  
 gṛhadhūmaṃ haridre dve samūlaṃ taṇḍulīyakam//  
 
 
 Ca.6.23.199  api vāsukinā daṣṭaḥ
                            &pibenmadhughṛtāplutam/  
 kṣīrivṛkṣatvagālepaḥ śuddhe kīṭaviṣāpahaḥ//  
 
 
 Ca.6.23.200  muktālepo varaḥ
                            śothadāhatodajvarāpahaḥ/  
 candanaṃ padmakośīraṃ śirīṣaḥ sindhuvārikā//  
 
 
 Ca.6.23.201  kṣīraśuklā nataṃ kuṣṭhaṃ
                            pāṭalodīcyasārivāḥ/  
 śelusvarasapiṣṭo 'ayaṃ lūtānāṃ sārvakārmikaḥ//  
 
 
 Ca.6.23.202  (yathāyogaṃ prayoktavyaḥ
                            samīkṣyālepanādiṣu)/  
 madhūkaṃ madhukaṃ kuṣṭhaṃ śirīṣodīcyapāṭalāḥ/  
 sanimbasārivākṣaudrāḥ pānaṃ lūtāviṣāpaham//  
 
 
 Ca.6.23.203  kusumbhapuṣpaṃ godantaḥ
                            svarṇakṣīrī kapotaviṭ/  
 dantī trivṛtsaindhavaṃ ca karṇikāpātanaṃ tayoḥ//  
 
 
 Ca.6.23.204
                             kaṭabhyarjinaśairīṣaśelukṣīridrumatvacaḥ/  
 kaṣāyakalkacūrṇāḥ syuḥ kīṭalūtāvraṇāpahāḥ//  
 
 
 Ca.6.23.205  tvacaṃ ca nāgaraṃ caiva
                            samāṃśaṃ ślakṣṇapeṣitam/  
 peyamuṣṇāmbunā sarvaṃ mūṣikāṇāṃ viṣāpaham//  
 
 
 Ca.6.23.206  kuṭajasya phalaṃ piṣṭaṃ
                            tagaraṃ jālamālinī/  
 tiktekṣvākuśca yogo 'ayaṃ pānapradhamanādibhiḥ//  
 
 
 Ca.6.23.207  vṛścikondurulūtānāṃ
                            sarpāṇāṃ ca viṣaṃ haret/  
 samāno hyamṛtenāyaṃ garājīrṇaṃ ca nāśayet//  
 
 
 Ca.6.23.208  sarve 'agadā yathādoṣaṃ
                            prayojyāḥ syuḥ kṛkaṇṭake/  
 kapotaviṇmātuluṅgaṃ śirīṣakusumādrasaḥ//  
 
 
 Ca.6.23.209  śaṅkhinyārkaṃ payaḥ
                            śuṇṭhī karañjo madhu vārścike/  
 śirīṣasya phalaṃ piṣṭaṃ snuhīkṣīreṇa dārdure//  
 
 
 Ca.6.23.210  mūlāni śvetabhaṇḍīnāṃ
                            vyoṣaṃ sarpiśca matsyaje/  
 kīṭadaṣṭakriyāḥ sarvāḥ samānāḥ syurjalaukasām//  
 
 
 Ca.6.23.211  vātapittaharī cāpi kriyā
                            prāyaḥ praśasyate/  
 vārściko hyucciṭiṅgasya &kaṇabhasyaunduro 'agadaḥ//  
 
 
 Ca.6.23.212  vacāṃ vaṃśatvacaṃ pāṭhāṃ
                            nataṃ surasamañjarīm/  
 dve bale nākulīṃ kuṣṭhaṃ śirīṣaṃ rajanīdvayam//  
 
 
 Ca.6.23.213  guhāmatiguhāṃ
                            śvetāmajagandhāṃ śilājatu/  
 kattṛṇaṃ kaṭabhīṃ kṣāraṃ gṛhadhūmaṃ manaḥśilām//  
 
 
 Ca.6.23.214  rohītakasya pittena
                            piṣṭvā tu paramo 'agadaḥ/  
 nasyāñjanādilepeṣu hito viśvambharādiṣu//  
 
 
 Ca.6.23.215  svarjikā 'ajaśakṛtkṣāraḥ
                            surasā+&athākṣipīḍakaḥ/  
 madirāmaṇḍasaṃyukto hitaḥ śatapadīviṣe//  
 
 
 Ca.6.23.216
                             kapitthamakṣipīḍo 'arkabījaṃ trikaṭukaṃ tathā/  
 karañjo dve haridre ca &gṛhagodhāviṣaṃ jayet//  
 
 
 Ca.6.23.217  &kākāṇḍarasasaṃyukto
                            viṣāṇāṃ taṇḍulīyakaḥ/  
 pradhāno barhipittena tadvadvāyasapīlukaḥ//  
 
 
 Ca.6.23.218
                             śirīṣaphalamūlatvakpuṣpapatraiḥ samairdhṛtaiḥ/  
 śreṣṭhaḥ pañcaśirīṣo 'ayaṃ viṣāṇāṃ pravaro vadhe//  
 iti pañcaśirīṣo 'agadaḥ/  
 Ca.6.23.219  catuṣpadbhirdvipadbhirvā
                            nakhadantakṣataṃ tu yat/  
 śūyate pacyate cāpi sravati jvarayatyapi//  
 
 
 Ca.6.23.220  somavalko 'aśvakarṇaśca
                            gojihvā haṃsapadyapi/  
 rajanyau gairikaṃ lepo nakhadantaviṣāpahaḥ//  
 
 
 Ca.6.23.221  durandhakāre
                            &viddhasya kenacidviṣaśaṅkayā/  
 viṣodvegājjvaraśchardirmūrcchā dāho 'api vā bhavet//  
 
 
 Ca.6.23.222
                             glānirmoho 'atisāraścāpyetacchaṅkāviṣaṃ matam/  
 cikitsitamidaṃ tasya kuryādāśvāsayan budhaḥ//  
 
 
 Ca.6.23.223  sitā vaigandhiko drākṣā
                            payasyā madhukaṃ madhu/  
 pānaṃ samantrapūtāmbu prokṣaṇaṃ sāntvaharṣaṇam//  
 
 
 Ca.6.23.224  śālayaḥ ṣaṣṭikāścaiva
                            koradūṣāḥ priyaṅgavaḥ/  
 bhojanārthe praśasyante lavaṇārthe ca saindhavam//  
 
 
 Ca.6.23.225
                             taṇḍulīyakajīyantīvārtākasuniṣaṇṇakāḥ/  
 cucūrmaṇḍūkaparṇī ca śākaṃ ca kulakaṃ hitam//  
 
 
 Ca.6.23.226  dhātrī dāḍimamamlārthe
                            yūṣā mudgahareṇubhiḥ/  
 rasāścaiṇaśikhiśvāvillāvataittirapārṣatāḥ//  
 
 
 Ca.6.23.227  viṣaghnauṣadhasaṃyuktā
                            rasā yūṣāśca saṃskṛtāḥ/  
 avidāhīni cānnāni viṣārtānāṃ bhiṣagjitam//  
 
 
 Ca.6.23.228
                             viruddhādhyaśanakrodhakṣudbhayāyāsamaithunam/  
 varjayedviṣamukto 'api divāsvapnaṃ viśeṣataḥ//  
 
 
 Ca.6.23.229  muhurmuhuḥ śironyāsaḥ
                            śothaḥ &srastauṣṭhakarṇatā/  
 jvaraḥ stabdhākṣigātratvaṃ hanukampo 'aṅgamardanam//  
 
 
 Ca.6.23.230  romāpagamanaṃ
                            glāniraratirvepathurbhramaḥ/  
 catuṣpadāṃ bhavatyetaddaṣṭānāmiha lakṣaṇam//  
 
 
 Ca.6.23.231  devadāru haridre dve
                            &saralaṃ candanāguru/  
 rāsnā gorocanā 'ajājī guggulvikṣuraso natam//  
 
 
 Ca.6.23.232  cūrṇaṃ sasaindhavānantaṃ
                            gopittamadhusaṃyutam/  
 catuṣpadānāṃ daṣṭānāmagadaḥ sārvakārmikaḥ//  
 
 
 Ca.6.23.233  saubhāgyārthaṃ striyaḥ
                            svedarajonānāṅgajānmalān/  
 śatruprayuktāṃśca garān prayacchantyannamiśritān//  
 
 
 Ca.6.23.234  taiḥ syāt pāṇḍuḥ
                            kṛśo 'alpāgnirgaraścāsyopajāyate/  
 marmapradhamanādhmānaṃ śvayathuṃ hastapādayoḥ//  
 
 
 Ca.6.23.235  jaṭharaṃ grahaṇīdoṣo
                            yakṣmā gulmaḥ kṣayo &jvaraḥ/  
 evaṃvidhasya cānyasya vyādherliṅgāni darśayet//  
 
 
 Ca.6.23.236  svapne
                            mārjāragomāyuvyālān sanakulān kapīn/  
 prāyaḥ paśyati nadyādīñchuṣkāṃśca savanaspatīn//  
 
 
 Ca.6.23.237  kālaśca gauramātmānaṃ
                            svapne gauraśca kālakam/  
 vikarṇanāsikaṃ vā 'api &prapaśyedvihatendriyaḥ//  
 
 
 Ca.6.23.238  tamavekṣya bhiṣak prājñaḥ
                            pṛcchet kiṃ kaiḥ kadā saha/  
 jagdhamityavagamyāśu pradadyādvamanaṃ bhiṣak//  
 
 
 Ca.6.23.239  sūkṣmaṃ tāmrarajastasmai
                            sakṣaudraṃ hṛdviśodhanam/  
 śuddhe hṛdi tataḥ śāṇaṃ hemacūrṇasya dāpayet//  
 
 
 Ca.6.23.240  hema sarvaviṣāṇyāśu
                            garāṃśca viniyacchati/  
 na sajjate hemapāṅge viṣaṃ padmadale 'ambuvat//  
 
 
 Ca.6.23.241
                             nāgadantītrivṛddantīdravantīsnukpayaḥphalaiḥ/  
 sādhitaṃ māhiṣaṃ sarpiḥ sagomūtrāḍhakaṃ hitam//  
 
 
 Ca.6.23.242  sarpakīṭaviṣārtānāṃ
                            garārtānāṃ ca śāntaye/  
 śirīṣatvak trikaṭukaṃ triphalāṃ candanotpale//  
 
 
 Ca.6.23.243  dve bale
                            sārivāsphotāsurabhīnimbapāṭalāḥ/  
 bandhujīvāḍhakīmūrvāvāsāsurasavatsakān//  
 
 
 Ca.6.23.244
                             pāṭhāṅkolāśvagandhārkamūlayaṣṭyāhvapadmakān/  
 viśālāṃ bṛhatīṃ lākṣāṃ kovidāraṃ śatāvarīm//  
 
 
 Ca.6.23.245  kaṭabhīdantyapāmārgān
                            pṛśniparṇīṃ rasāñjanam/  
 śvetabhaṇḍāśvakhurakau kuṣṭhadārupriyaṅgukān//  
 
 
 Ca.6.23.246  vidārīṃ madhukāt sāraṃ
                            karañjasya phalatvacau/  
 rajanyau lodhramakṣāṃśaṃ piṣṭvā sādhyaṃ ghṛtāḍhakam//  
 
 
 Ca.6.23.247
                             tulyāmbucchāgagomūtratryāḍhake tadviṣāpaham/  
 apasmārakṣayonmādabhūtagrahagarodaram//  
 
 
 Ca.6.23.248
                             pāṇḍurogakrimīgulmaplīhorustambhakāmalāḥ/  
 hanuskandhagrahādīṃśca pānābhyañjananāvanaiḥ//  
 
 
 Ca.6.23.249  hanyāt saṃjīvayeccāpi
                            viṣodbandhamṛtānnarān/  
 nāmnedamamṛtaṃ sarvaviṣāṇāṃ syādghṛtottamam//  
 ityamṛtaghṛtam/  
 
 Ca.6.23.250  bhavanti cātra--- 
 
 chatrī jharjharapāṇiśca caredrātrau tathā divā/  
 tacchāyāśabdavitrastāḥ praṇaśyantyāśu pannagāḥ//  
 
 
 Ca.6.23.251  daṣṭamātro daśedāśu taṃ
                            sarpaṃ loṣṭameva vā/  
 uparyariṣṭāṃ badhnīyāddaṃśaṃ chindyāddahettathā//  
 
 
 Ca.6.23.252  vajraṃ marakataḥ sāraḥ
                            picuko viṣamūṣikā/  
 karketanaḥ sarpamaṇirvaidūryaṃ gajamauktikam//  
 
 
 Ca.6.23.253  dhāryaṃ garamaṇiryāśca
                            varauṣadhyo viṣāpahāḥ/  
 khagāśca śārikākrauñcaśikhihaṃsaśukādayaḥ//  
 
 Ca.6.23.254  tatra ślokaḥ--- 
 
 itīdamuktaṃ dvividhasya vistarairbahuprakāraṃ viṣarogabheṣajam/  
 adhītya vijñāya tathā prayojayan varjedviṣāṇāmaviṣahyatāṃ budhaḥ//  
 
 ityagniveśakṛte tantre carakapratisaṃskṛte cikitsāsthāne viṣacikitsitaṃ
                        nāma tryoviṃśo 'adhyāyaḥ//23// 
 
 
                    caturviṃśo 'adhyāyaḥ/
                     Ca.6.24.1  athāto madātyayacikitsitaṃ
                        vyākhyāsyāmaḥ//  
 Ca.6.24.2  iti ha smāha bhagavānātreyaḥ//  
 
 Ca.6.24.3  suraiḥ sureśasahitairyā
                            &purā paripūjitā/  
 sautrāmaṇyāṃ hūyate yā karmibhiryā pratiṣṭhitā//  
 
 
 Ca.6.24.4  yajñauhī yā yayā śakraḥ
                            somātipatito bhṛśam/  
 nirojastamasā++āviṣṭastasmāddurgāt samuddhṛtaḥ//  
 
 
 Ca.6.24.5  vidhibhirvedavihitairvā
                            yajadbhirmahātmabhiḥ/  
 dṛśyā spṛśyā prakalpyā ca yajñīyā yajñasiddhaye//  
 
 
 Ca.6.24.6
                             yonisaṃskāranāmādyairviśeṣairbahudhā ca yā/  
 bhūtvā bhavatyekavidhā sāmānyānmadalakṣaṇāt//  
 
 
 Ca.6.24.7  yā devānamṛtaṃ bhūtvā svadhā
                            bhūtvā pitṝṃśca yā/  
 somo bhūtvā dvijātīn yā yuṅkte śreyobhiruttamaiḥ//  
 
 
 Ca.6.24.8  āśvinaṃ yā mahattejo balaṃ
                            sārasvataṃ ca yā/  
 vīryamaindraṃ ca yā siddhā somaḥ sautrāmaṇau ca yā//  
 
 
 Ca.6.24.9  śokāratibhayodveganāśinī yā
                            mahābalā/  
 yā prītiryā ratiryā vāgyā puṣṭiryā ca nirvṛtiḥ//  
 
 
 Ca.6.24.10  yā surā
                            suragandharvayakṣarākṣasamānuṣaiḥ/  
 ratiḥ suretyabhihitā tāṃ surāṃ vidhinā pibet//  
 
 
 Ca.6.24.11  śarīrakṛtasaṃskāraḥ
                            śuciruttamagandhavān/  
 prāvṛto nirmalairvastrairyathartūddāmagandhibhiḥ//  
 
 
 Ca.6.24.12  vicitravividhasragvī
                            ratnābhraṇabhūṣitaḥ/  
 devadvijātīn saṃpūjya spṛṣṭvā maṅgalamuttamam//  
 
 
 Ca.6.24.13  deśe yathartuke śaste
                            kusumaprakarīkṛte/  
 &sarasāsaṃmate mukhye dhūpasaṃmodabodhite//  
 
 
 Ca.6.24.14  sopadhāne susaṃstīrṇe
                            vihite śayanāsane/  
 upaviṣṭo 'athavā tiryak svaśarīrasukhe sthitaḥ//  
 
 
 Ca.6.24.15  sauvarṇau rājataiścāpi
                            tathā maṇimayairapi/  
 bhājanairvimalaiścānyaiḥ sukṛtaiśca pibet sadā//  
 
 
 Ca.6.24.16  rūpayauvanamattābhiḥ
                            śikṣitābhirviśeṣataḥ/  
 vastrābharaṇamālyaiśca bhūṣitābhiryathartukaiḥ//  
 
 
 Ca.6.24.17  śaucānurāgayuktābhiḥ
                            pramadābhiritastataḥ/  
 saṃvāhyamāna &iṣṭābhiḥ pibenmadyamanuttamam//  
 
 
 Ca.6.24.18  madyānukūlairvividhaiḥ
                            phalairharitakaiḥ śubhaiḥ/  
 lavaṇairgandhapiśunairavadaṃśairyathartukaiḥ//  
 
 
 Ca.6.24.19
                             bhṛṣṭairmāṃsairbahuvidhairbhūjalāmbaracāriṇām/  
 paurogavargavihitairbhakṣyaiśca vividhātmakaiḥ//  
 
 
 Ca.6.24.20  &pūjayitvā surān
                            pūrmāśiṣaḥ prāk prayujya ca/  
 pradāya sajalaṃ madyamarthibhyo vasudhātale//  
 
 
 Ca.6.24.21
                             abhyaṅgotsādanasnānavāsodhūpānulepanaiḥ/  
 snigdhoṣṇairbhāvitaścānnairvātiko madyamācaret//  
 
 
 Ca.6.24.22
                             śītopacārairvividhairmadhurasnigdhaśītalaiḥ/  
 paittiko bhāvitaścānnaiḥ pibanmadyaṃ na sīdati//  
 
 
 Ca.6.24.23
                             upacārairaśiśirairyavagodhūmabhuk pibet/  
 ślaiṣmiko dhanvajairmāṃsairmadyaṃ māricakaiḥ saha//  
 
 
 Ca.6.24.24  vidhirvasumatāmeṣa
                            bhaviṣyadvibhavāśca ye/  
 yathopapatti tairmadyaṃ pātavyaṃ mātrayā hitam//  
 
 
 Ca.6.24.25  vātikebhyo hitaṃ madyaṃ
                            prāyo gauḍikapaiṣṭikam/  
 kaphapittādhikebhyastu mārdvīkaṃ mādhavaṃ ca yat//  
 
 
 Ca.6.24.26  bahudravyaṃ bahuguṇaṃ
                            bahukarma madātmakam/  
 guṇairdoṣaiśca tanmadyamubhayaṃ copalakṣyate//  
 
 
 Ca.6.24.27  vidhinā mātrayā kāle
                            hitairannairyathābalam/  
 prahṛṣṭo yaḥ pibenmadyaṃ tasya syādamṛtaṃ yathā//  
 
 
 Ca.6.24.28  yathopetaṃ punarmadyaṃ
                            prasaṅgādyena pīyate/  
 rūkṣavyāyāmanityena viṣavadyāti tasya tat//  
 
 
 Ca.6.24.29  madyaṃ hṛdayamāviśya
                            svaguṇairojaso guṇān/  
 daśabhirdaśa saṃkṣobhya ceto nayati vikriyām//  
 
 
 Ca.6.24.30
                             laghūṣṇatīkṣṇasūkṣmāmlavyavāyyāśugameva ca/  
 rūkṣaṃ vikāśi viśadaṃ madyaṃ daśaguṇaṃ smṛtam//  
 
 
 Ca.6.24.31  guru śītaṃ mṛdu ślakṣṇaṃ
                            bahalaṃ madhuraṃ sthiram/  
 prasannaṃ picchilaṃ snigdhamojo daśaguṇaṃ smṛtam//  
 
 
 Ca.6.24.32  gurutvaṃ
                            lāghavācchaityamauṣṇādamlasvabhāvataḥ/  
 mādhuryaṃ mārdavaṃ taikṣṇyātprasādaṃ cāśubhāvanāt//  
 
 
 Ca.6.24.33  raukṣyāt snehaṃ vyavāyitvāt
                            sthiratvaṃ ślakṣṇatāmapi/  
 vikāsibhāvātpaicchilyaṃ vaiśadyātsāndratāṃ tathā//  
 
 
 Ca.6.24.34  saukṣmyānmadyaṃ
                            vihantyevamojasaḥ svaguṇairguṇān/  
 sattvaṃ tadāśrayaṃ cāśu saṃkṣobhya janayenmadam//  
 
 
 Ca.6.24.35  &rasavātādimārgāṇāṃ
                            sattvabuddhīndriyātmanām/  
 pradhānasyaujasaścaiva hṛdayaṃ sthānamucyate//  
 
 
 Ca.6.24.36  atipītena madyena
                            vihatenaujasā ca tat/  
 hṛdayaṃ yāti vikṛtiṃ tatrasthā ye ca dhātavaḥ//  
 
 
 Ca.6.24.37  aujasyavihate pūrvo hṛdi ca
                            pratibodhite/  
 madhyamo vihate 'alpe ca vihate tūttamo madhaḥ//  
 
 
 Ca.6.24.38  naivaṃ vighātaṃ
                            janayenmadyaṃ paiṣṭikamojasaḥ/  
 vikāśirūkṣaviśadā guṇāstatra hi nolbaṇāḥ//  
 
 
 Ca.6.24.39  hṛdi madyaguṇāviṣṭe
                            harṣastarṣo ratiḥ sukham/  
 vikārāśca yathāsattvaṃ citrā rājasatāmasāḥ//  
 
 
 Ca.6.24.40  jāyante mohanidrāntā
                            madyasyātiniṣevaṇāt/  
 sa madyavibhramo nāmnā 'mada' ityabhidhīyate//  
 
 
 Ca.6.24.41  pīyamānasya madyasya
                            vijñātavyāstrayo madāḥ/  
 prathamo madhyamo 'antyaśca lakṣaṇaistān pracakṣmahe//  
 
 
 Ca.6.24.42  praharṣaṇaḥ prītikaraḥ
                            pānānnaguṇadarśakaḥ/  
 vādyagītaprahāsānāṃ kathānāṃ ca pravartakaḥ//  
 
 
 Ca.6.24.43  na ca buddhismṛtiharo
                            viṣayeṣu na cākṣamaḥ/  
 sukhanidrāprabodhaśca prathamaḥ sukhado madaḥ//  
 
 
 Ca.6.24.44  muhuḥ
                            smṛtirmuhurmoho&( 'a)vyaktā sajjati vāṅmuhuḥ/  
 yuktāyuktapralāpaśca pracalāyanameva ca//  
 
 
 Ca.6.24.45
                             sthānapānānnasāṃkathyayojanā saviparyayā/  
 liṅgānyetāni jānīyādāviṣṭe madhyame made//  
 
 
 Ca.6.24.46  madhyamaṃ dadamutkramya
                            &madamāprāpya cottamam/  
 na kiṃcinnāśubhaṃ kuryurnarā rājasatāmasāḥ//  
 
 
 Ca.6.24.47  ko madaṃ tādṛśaṃ
                            vidvānunmādamiva dāruṇam/  
 gacchedadhvānamasvantaṃ bahudoṣamivādhvagaḥ//  
 
 
 Ca.6.24.48  tṛtīyaṃ tu madaṃ prāpya
                            bhagndārviva niṣkriyaḥ/  
 madamohāvṛtamanā jīvannapi mṛtaiḥ samaḥ//  
 
 
 Ca.6.24.49  ramaṇīyān sa viṣayānna
                            vetti na suhṛjjanam/  
 yadarthaṃ pīyate madyaṃ ratiṃ tāṃ ca na vindati//  
 
 
 Ca.6.24.50  kāryākāryaṃ sukhaṃ duḥkhaṃ
                            loke yacca hitāhitam/  
 yadavastho na jānāti ko 'avasthāṃ tāṃ vrajedbudhaḥ//  
 
 
 Ca.6.24.51  sa dūṣyaḥ sarvabhūtānāṃ
                            nindyaścāgrāhya eva ca/  
 vyasanitvādudarke ca sa duḥkhaṃ vyādhimaśnute//  
 
 
 Ca.6.24.52  pretya ceha ca yacchreyaḥ
                            śreyo mokṣe ca yat param/  
 manaḥsamādhau tat sarvamāyattaṃ sarvadehinām//  
 
 
 Ca.6.24.53  madyena manasaścāsya
                            saṃkṣobhaḥ kriyate mahān/  
 mahāmārutavegena taṭasthasyeva śākhinaḥ//  
 
 
 Ca.6.24.54  madyaprasaṅgaṃ taṃ cājñā
                            mahādoṣaṃ mahāgadam/  
 sukhamityadhigacchanti rajomohaparājitāḥ//  
 
 
 Ca.6.24.55  madyopahatavijñānā viyuktāḥ
                            sāttvikairguṇaiḥ/  
 śreyobhirviprayujyante madāndhā madalālasāḥ//  
 
 
 Ca.6.24.56  madye moho bhayaṃ śokaḥ
                            krodho mṛtyuśca saṃśritaḥ/  
 sonmādamadamūrcchāyāḥ sāpasmārāpatānakāḥ//  
 
 
 Ca.6.24.57  yatraikaḥ
                            smṛtivibhraṃśastatra sarvamasādhuvat/  
 ityevaṃ madyadoṣajñā madyaṃ garhanti yatnataḥ//  
 
 
 Ca.6.24.58  satyamete mahādoṣā
                            madyasyoktā na saṃśayaḥ/  
 ahitasyātimātrasya pītasya vidhivarjitam//  
 
 
 Ca.6.24.59  kiṃtu madyaṃ svabhāvena
                            yathaivānnaṃ tathā smṛtam/  
 ayuktiyuktaṃ rogāya yuktiyuktaṃ yathā 'amṛtam//  
 
 
 Ca.6.24.60  prāṇāḥ prāṇabhṛtāmannaṃ
                            tadayuktyā nihantyasūn/  
 viṣaṃ prāṇaharaṃ tacca yuktiyuktaṃ rasāyanam//  
 
 
 Ca.6.24.61  harṣamūrjaṃ mudaṃ
                            puṣṭimārogyaṃ pauruṣaṃ &param/  
 yuktyā pītaṃ karotyāśu madyaṃ sukhamadapradam//  
 
 
 Ca.6.24.62  rocanaṃ dīpanaṃ hṛdyaṃ
                            svaravarṇaprasādanam/  
 prīṇanaṃ bṛṃhanaṃ balyaṃ bhayaśokaśramāpaham//  
 
 
 Ca.6.24.63  svāpanaṃ naṣṭanidrāṇāṃ
                            mūkānāṃ vāgvibodhanam/  
 bodhanaṃ cātinidrāṇāṃ vibaddhānāṃ vibandhanut//  
 
 
 Ca.6.24.64
                             vadhabandhaparikleśaduḥkhānāṃ cāpyabodhanam/  
 madyotthānāṃ ca rogāṇāṃ madyameva prabādhakam//  
 
 
 Ca.6.24.65  ratirviṣayasaṃyoge
                            prītisaṃyogavardhanam/  
 api pravayasāṃ madyamutsavāmodakārakam//  
 
 
 Ca.6.24.66  pañcasvartheṣu kānteṣu yā
                            ratiḥ prathame made/  
 yūnāṃ vā sthavirāṇāṃ vā tasya nāstyupamā bhuvi//  
 
 
 Ca.6.24.67  bahuduḥkhahatasyāsya
                            śokenopahatasya ca/  
 viśrāmo jīvalokasya madyaṃ yuktyā niṣevitam//  
 
 
 Ca.6.24.68
                             annapānavayovyādhibalakālatrikāṇi ṣaṭ/  
 trīndoṣāṃstrividhaṃ sattvaṃ jñātvā madyaṃ pibetsadā//  
 
 
 Ca.6.24.69  teṣāṃ trikāṇāmaṣṭānāṃ yojnā
                            yuktirucyate/  
 yayā yuktyā pibanmadyaṃ madyadoṣairna yujyate//  
 
 
 Ca.6.24.70  madyasya ca guṇān sarvān
                            yathoktān sa samaśnute/  
 dharmārthayorapīḍāyai naraḥ sattvaguṇocchritaḥ//  
 
 
 Ca.6.24.71  sattvāni tu prabudhyante
                            prāyaśaḥ prathame made/  
 dvitīye 'avyaktatāṃ yānti madhye cottamamadhyayoḥ/  
 Ca.6.24.72  sasyasaṃbodhakaṃ varṣaṃ,
                            hemaprakṛtidarśakaḥ/  
 hutāśaḥ, sarvasattvānāṃ madyaṃ tūbhayakārakam//  
 
 
 Ca.6.24.73  pradhānāvaramadhyānāṃ
                            &rūpāṇāṃ vyaktidarśakaḥ/  
 yathā 'agnirevaṃ sattvānāṃ madyaṃ prakṛtidarśakam//  
 
 
 Ca.6.24.74  sugandhimālyagandharvaṃ
                            supraṇītamamākulam/  
 miṣṭānnapānaviśadaṃ sadā madhurasaṃkatham//  
 
 
 Ca.6.24.75  &sukhaprapānaṃ sumadaṃ
                            harṣaprītivivardhanam/  
 svantaṃ sāttvikamāpānaṃ na cottamamadapradam//  
 
 
 Ca.6.24.76  vaiguṇyaṃ sahasā yānti
                            madyadoṣairna sāttvikāḥ/  
 madyaṃ hi balavatsattvaṃ gṛhṇāti sahasā na &tu//  
 
 
 Ca.6.24.77  saumyāsaumyakathāprāyaṃ
                            viśadāviśadaṃ kṣaṇāt/  
 citraṃ rājasamāpannaṃ prāyeṇāsvantakākulam//  
 
 
 Ca.6.24.78  harṣaprītikathāpetamatuṣṭaṃ
                            pānabhojane/  
 saṃmohakrodhanidrāntamāpānaṃ tāmasaṃ smṛtam//  
 
 
 Ca.6.24.79  āpāne sāttvikān buddhvā
                            tathā rājasatāmasān/  
 jahyātsahāyān yaiḥ pītvā madyadoṣānupāśnute//  
 
 
 Ca.6.24.80  sukhaśīlāḥ susaṃbhāṣāḥ
                            sumukhāḥ saṃmatāḥ satām/  
 kalāsvabāhyā viśadā viṣayapravaṇāśca ye//  
 
 
 Ca.6.24.81  parasparavidheyā ye
                            yeṣāmaikyaṃ suhṛttayā/  
 praharṣaprītimādhuryairāpānaṃ vardhayanti ye//  
 
 
 Ca.6.24.82  utsavādutsavataraṃ
                            yeṣāmanyonyadarśanam/  
 te sahāyāḥ sukhāḥ pāne taiḥ pibansaha modate//  
 
 
 Ca.6.24.83  rūpagandharasasparśaiḥ
                            śabdaiścāpi manoramaiḥ/  
 pibanti susahāyā ye te vai sukṛtibhiḥ samāḥ//  
 
 
 Ca.6.24.84
                             &pañcabhirviṣayairiṣṭairupetairmanasaḥ priyaiḥ/  
 deśe kāle pibenmadyaṃ prahṛṣṭenāntarātmanā//  
 
 
 Ca.6.24.85  sthirasattvaśarīrā ye
                            pūrvānnā madyapānvayāḥ/  
 bahumadyocitā ye ca mādyanti sahasā na te//  
 
 
 Ca.6.24.86  &kṣutpipāsāparītāśca
                            durbalā vātapaittikāḥ/  
 rūkṣālpapramitāhārā viṣṭabdhāḥ sattvadurbalāḥ//  
 
 
 Ca.6.24.87  krodhino 'anucitāḥ kṣīṇāḥ
                            pariśrāntā madakṣatāḥ/  
 svalpenāpi madaṃ śīghraṃ yānti madyena mānavāḥ//  
 
 
 Ca.6.24.88  ūrdhvaṃ madātyayasyātaḥ
                            saṃbhavaṃ svasvalakṣaṇam/  
 agniveśa! cikitsāṃ ca pravakṣyāmi yathākramam//  
 
 
 Ca.6.24.89
                             strīśokabhayabhārādhvakarmabhiryo 'atikarśitaḥ/  
 rūkṣālpapramitāśī ca yaḥ pibatyatimātrayā//  
 
 
 Ca.6.24.90  rūkṣaṃ pariṇataṃ madyaṃ
                            niśi nidrāṃ vihatya ca/  
 karoti tasya tacchīghraṃ vātaprāyaṃ madātyayam//  
 
 
 Ca.6.24.91
                             hikkāśvāsaśiraḥkampapārśvaśūlaprajāgaraiḥ/  
 vidyādbahupralāpasya vātaprāyaṃ madātyayam//  
 
 
 Ca.6.24.92  tīkṣṇoṣṇaṃ madyamamlaṃ ca
                            yo 'atimātraṃ niṣevate/  
 amloṣṇatīkṣṇabhojī ca krodhano 'agnyātapapriyaḥ//  
 
 
 Ca.6.24.93  tasyopajāyate
                            pittādviśeṣeṇa madātyayaḥ/  
 &sa tu vātolbaṇasyāśu praśamaṃ yāti hanti vā//  
 
 
 Ca.6.24.94
                             tṛṣṇādāhajvarasvedamūrcchātīsāravibhramaiḥ/  
 vidyāddharitavarṇasya pittaprāyaṃ madātyayam//  
 
 
 Ca.6.24.95  taruṇaṃ madhuraprāyaṃ
                            gauḍaṃ paiṣṭikameva vā/  
 madhurasnigdhagurvāśī yaḥ pibatyatimātrayā//  
 
 
 Ca.6.24.96
                             avyāyāmadivāsvapnaśayyāsanasukhe rataḥ/  
 madātyayaṃ kaphaprāyaṃ sa śīghramadhigacchati//  
 
 
 Ca.6.24.97
                             chardyarocakahṛllāsatandrāstaimityagauravaiḥ/  
 vidyācchītaparītasya kaphaprāyaṃ madātyayam//  
 
 
 Ca.6.24.98  viṣasya ye guṇā dṛṣṭāḥ
                            sannipātaprakopaṇāḥ/  
 ta eva madye dṛśyante viṣe tu balavattarāḥ//  
 
 
 Ca.6.24.99  hantyāśu hi viṣaṃ kiṃcit
                            kiṃcidrogāya kalpate/  
 yathā viṣaṃ tathaivāntyo jñeyo madyakṛto madaḥ//  
 
 
 Ca.6.24.100  tasmāt tridoṣajaṃ liṅgaṃ
                            sarvatrāpi madātyaye/  
 dṛśyate rūpavaiśeṣyāt pṛthaktvaṃ &cāsya lakṣyate//  
 
 
 Ca.6.24.101  śarīraduḥkhaṃ balavat
                            &saṃmoho hṛdayavyathā/  
 aruciḥ &pratatā tṛṣṇā jvaraḥ śītoṣṇalakṣaṇaḥ//  
 
 
 Ca.6.24.102  śiraḥpārśvāsthisandhīnāṃ
                            &vidyuttulyā ca vedanā/  
 jāyate 'atibalā jṛmbhā sphuraṇaṃ vepanaṃ śramaḥ//  
 
 
 Ca.6.24.103  urovibandhaḥ kāsaśca
                            hikkā śvāsaḥ prajāgaraḥ/  
 śarīrakampaḥ karṇākṣimukharogastrikagrahaḥ//  
 
 
 Ca.6.24.104  chardyatīsārahṛllāsā
                            vātapittakaphātmakāḥ/  
 bhramaḥ pralāpo rūpāṇāmasatāṃ caiva darśanam//  
 
 
 Ca.6.24.105
                             tṛṇabhasmalatāparṇapāṃśubhiścāvapūraṇam/  
 pradharṣaṇaṃ vihaṅgaiśca bhrāntacetāḥ sa manyate//  
 
 
 Ca.6.24.106  vyākulānāmaśastānāṃ
                            svapnānāṃ darśanāni ca/  
 madātyayasya rūpāṇi sarvāṇyetāni lakṣyate//  
 
 
 Ca.6.24.107  sarvaṃ madātyayaṃ vidyāt
                            tridoṣamadhikaṃ tu yam/  
 doṣaṃ madātyaye paśyet tasyādau pratikārayet//  
 
 
 Ca.6.24.108  kaphasthānānupūrvyā ca
                            kriyā kāryā madātyaye/  
 pittamārutaparyantaḥ prāyeṇa hi madātyayaḥ//  
 
 
 Ca.6.24.109  mithyātihīnapītena yo
                            vyādhirupajāyate/  
 samapītena tenaiva sa madyenopaśāmyati//  
 
 
 Ca.6.24.110  jīrṇāmamadyadoṣāya
                            madyameva pradāpayet/  
 prakāṅkṣālāghave jāte yadyadasmai hitaṃ bhavet//  
 
 
 Ca.6.24.111  sauvarcalānusaṃviddhaṃ
                            śītaṃ sabiḍasaindhavam/  
 mātuluṅgārdrakopetaṃ jalayuktaṃ &pramāṇavit//  
 
 
 Ca.6.24.112  tīkṣoṣṇenātimātreṇa
                            pītenāmlavidāhinā/  
 madyenānnarasotkledo vidagdhaḥ kṣāratāṃ gataḥ//  
 
 
 Ca.6.24.113  antardāhaṃ jvaraṃ tṛṣṇāṃ
                            pramohaṃ vibhramaṃ madam/  
 janayatyāśu tacchāntyai madyameva pradāpayet//  
 
 
 Ca.6.24.114  kṣāro hi yāti mādhuryaṃ
                            śīghramamlopasaṃhitaḥ/  
 śreṣṭhamamleṣu madyaṃ ca yairguṇaistān paraṃ śṛṇu//  
 
 
 Ca.6.24.115  madyasyāmlasvabhāvasya
                            catvāro 'anurasāḥ smṛtāḥ/  
 madhuraśca kaṣāyaśca tiktaḥ kaṭuka eva ca//  
 
 
 Ca.6.24.116  guṇāśca daśa
                            pūrvoktāstaiścaturdaśabhirguṇaiḥ/  
 sarveṣāṃ madyamamlānāmuparyupari tiṣṭhati//  
 
 
 Ca.6.24.117  madhotklaṣṭena doṣeṇa
                            &ruddhaḥ srotaḥsu mārutaḥ/  
 karoti vedanāṃ tīvrāṃ śirasyasthiṣu sandhiṣu//  
 
 
 Ca.6.24.118  doṣaviṣyandanārthaṃ hi
                            &tasmai madyaṃ viśeṣataḥ/  
 vyavāyitīkṣṇoṣṇatayā deyamamle(nye)ṣu satsvapi//  
 
 
 Ca.6.24.119  srotovibandhanunmadyaṃ
                            mārutasyānulomanam/  
 rocanaṃ dīpanaṃ cāgnerabhyāsāt sātmyameva ca//  
 
 
 Ca.6.24.120  &rujaḥ
                            srotaḥsvaruddheṣu mārute cānulomite/  
 nivartante vikārāśca śāmyantyasya madodayāḥ//  
 
 
 Ca.6.24.121
                             bījapūrakavṛkṣāmlakoladāḍimasaṃyutam/  
 yavānīhapuṣājājīśṛṅgaverāvacūrṇitam//  
 
 
 Ca.6.24.122  sasnehaiḥ
                            &śaktubhiryuktamavadaṃśairvirocitam/  
 dadyāt salavaṇaṃ madyaṃ paiṣṭikaṃ vātaśāntaye//  
 
 
 Ca.6.24.123  dṛṣṭvā vātolbaṇaṃ liṅgaṃ
                            rasaiścainamupācaret/  
 lāvatittiradakṣāṇāṃ snigdhāmlaiḥ śikhināmapi//  
 
 
 Ca.6.24.124  pakṣiṇāṃ
                            mṛgamatsyānāmānūpānāṃ ca saṃskṛtaiḥ/  
 bhūśayaprasahānāṃ ca rasaiḥ śālyodanena ca//  
 
 
 Ca.6.24.125  snigdhoṣṇalavaṇāmlaiśca
                            veśavārairmukhapriyaiḥ/  
 &citrairgaudhūmikaiścānnairvāruṇīmaṇḍasaṃyutaiḥ//  
 
 
 Ca.6.24.126  piśitārdrakagarbhābhiḥ
                            snigdhābhiḥ pūpavartibhiḥ/  
 māṣapūpalikābhiśca vātikaṃ samupācaret//  
 
 
 Ca.6.24.127  nātisnigdhaṃ na cāmlena
                            yuktaṃ samaricārdrakam/  
 medyaṃ prāguditaṃ māṃsaṃ dāḍimasvarasena vā//  
 
 
 Ca.6.24.128  pṛthaktrijātakopetaṃ
                            sadhānyamaricārdrakam/  
 &rasapralepi saṃpūpaiḥ sukhoṣṇaiḥ saṃpradāpayet//  
 
 
 Ca.6.24.129  &bhukte tu
                            vāruṇīmaṇḍaṃ dadyāt pātuṃ pipāsave/  
 dāḍimasya rasaṃ vā 'api jalaṃ vā pāñcamūlikam//  
 
 
 Ca.6.24.130  dhānyanāgaratoyaṃ ca
                            dadhimaṇḍamathāpi vā/  
 amlakāñjikamaṇḍaṃ vā śuktodakamathāpi vā//  
 
 
 Ca.6.24.131  karmaṇā 'anena siddhena
                            vikāra upaśāmyati/  
 mātrākālaprayuktena balaṃ varṇaśca vardhate//  
 
 
 Ca.6.24.132
                             rāgaṣāḍavasaṃyogairvividhairbhaktarocanaiḥ/  
 piśitaiḥ śākapiṣṭānnairyavagodhūmaśālibhiḥ//  
 
 
 Ca.6.24.133  abhyaṅgotsādanaiḥ
                            snānairuṣṇaiḥ prāvaraṇairghanaiḥ/  
 ghaniragurupaṅkaiśca dhūpaiścāgurujairghanaiḥ//  
 
 
 Ca.6.24.134  nārīṇāṃ yauvanoṣṇānāṃ
                            nirdayairupagūhanaiḥ/  
 śroṇyūrukucabhāraiśca saṃrodhoṣṇasukhāvahaiḥ//  
 
 
 Ca.6.24.135
                             śayanācchādanairuṣṇairuṣṇaiścāntargṛhaiḥ sukhaiḥ/  
 mārutaprabalaḥ śīghraṃ praśāmyati madātyayaḥ//  
 
 
 Ca.6.24.136
                             &bhavyakharjūramṛdvīkāparūṣakarasairyutam/  
 sadāḍimarasaṃ śītaṃ saktubhiścāvacūrṇitam//  
 
 
 Ca.6.24.137  saśarkaraṃ śārkaraṃ vā
                            mārdvīkamathavā 'aparam/  
 dadyādbahūdakaṃ kāle pātuṃ pittamadātyaye//  
 
 
 Ca.6.24.138  śaśān
                            kapiñjalāneṇāṃ(anunāsika)ālāvānasitapucchakān/  
 madhurāmlān prayuñjīta bhojane śāliṣaṣṭikān//  
 
 
 Ca.6.24.139  paṭolayūṣamiśraṃ vā
                            chāgalaṃ kalpayedrasam/  
 satīnamudgamiśraṃ vā dāḍimāmalakānvitam//  
 
 
 Ca.6.24.140
                             drākṣāmalakakharjūraparūṣakarasena vā/  
 kalpayettarpaṇān yūṣān rasāṃśca vividhātmakān//  
 
 
 Ca.6.24.141  āmāśayasthamutkliṣṭaṃ
                            kaphapittaṃ madātyaye/  
 vijñāya bahudoṣasya &dahyamānasya tṛṣyataḥ//  
 
 
 Ca.6.24.142  madyaṃ drākṣārasaṃ toyaṃ
                            dattvā tarpaṇameva vā/  
 niḥśeṣaṃ vāmayecchīghramevaṃ rogādvimucyate//  
 
 
 Ca.6.24.143  kāle punastarpaṇādyaṃ
                            kramaṃ kuryāt prakāṅkṣite/  
 tenāgnirdīpyate tasya doṣaśeṣānnapācakaḥ//  
 
 
 Ca.6.24.144  kāse saraktaniṣṭhīve
                            pārśvastanarujāsu ca/  
 tṛṣyate savidāhe ca sotkleśe hṛdayorasi//  
 
 
 Ca.6.24.145  guḍūcībhadramustānāṃ
                            paṭolasyāthavā bhiṣak/  
 rasaṃ sanāgaraṃ dadyāt &tittiripratibhojanam//  
 
 
 Ca.6.24.146  tṛṣyate
                            cātibalavadvātapitte samuddhate/  
 dadyāddrākṣārasaṃ pātuṃ śītaṃ doṣānulomanam//  
 
 
 Ca.6.24.147  jīrṇe samadhurāmlena
                            chāgamāṃsarasena tam/  
 bhojanaṃ bhojayenmadyamanutarṣaṃ ca pāyayet//  
 
 
 Ca.6.24.148  anutarṣasya mātrā sā yayā
                            no &dūṣyate manaḥ/  
 tṛṣyate madyamalpālpaṃ pradeyaṃ syādbahūdakam//  
 
 
 Ca.6.24.149  tṛṣṇā yenopaśāmyeta madaṃ
                            yena ca nāpnuyāt/  
 parūṣakāṇāṃ pīlūnāṃ rasaṃ &śītamathāpi vā//  
 
 
 Ca.6.24.150  parṇinīnāṃ catasṝṇāṃ
                            pibedvā śiśiraṃ jalam/  
 &mustadāḍimalājānāṃ tṛṣṇāghnaṃ vā pibedrasam//  
 
 
 Ca.6.24.151
                             koladāḍimavṛkṣāmlacukrīkācukrikārasaḥ/  
 pañcāmlako mukhālepaḥ sadyastṛṣṇāṃ niyacchati//  
 
 
 Ca.6.24.152  śītalānyannapānāni
                            &śītaśayyāsanāni ca/  
 śītavātajalasparśāḥ śītānyupavanāni ca//  
 
 
 Ca.6.24.153  kṣaumapadmotpalānāṃ ca
                            maṇīnāṃ mauktikasya ca/  
 candanodakaśītānāṃ sparśāścandrāṃśuśītalāḥ//  
 
 
 Ca.6.24.154  hemarājatakāṃsyānāṃ
                            pātrāṇāṃ śītavāribhiḥ/  
 pūrṇānāṃ himapūrṇānāṃ dṛtīnāṃ pavanāhatāḥ//  
 
 
 Ca.6.24.155  saṃsparśāścandanārdrāṇāṃ
                            nārīṇāṃ ca samārutāḥ/  
 candanānāṃ ca mukhyānāṃ śastāḥ &pittamadātyaye//  
 
 
 Ca.6.24.156  śītavīryaṃ yadanyacca tat
                            sarvaṃ viniyojayet/  
 kumudotpalapatrāṇāṃ siktānāṃ candanāmbunā//  
 
 
 Ca.6.24.157  hitāḥ sparśā manojñānāṃ
                            dāhe madyasamutthite/  
 kathāśca vividhāḥ &śastāḥ śabdāśca śikhināṃ śivāḥ//  
 
 
 Ca.6.24.158  toyadānāṃ ca śabdā hi
                            śamayanti madātyayam/  
 jalayantrābhivarṣīṇi vātayantravahāni ca//  
 
 
 Ca.6.24.159  kalpanīyāni bhiṣajā dāhe
                            dhārāgṛhāṇi ca/  
 phalinīsevyalodhrāmbuhemapatraṃ kuṭannaṭam//  
 
 
 Ca.6.24.160  kālīyakarasopetaṃ dāhe
                            śastaṃ pralepanam/  
 badarīpallavotthaśca tathaivāriṣṭakodbhavaḥ//  
 
 
 Ca.6.24.161  phenilāyāśca yaḥ
                            phenastairdāhe lepanaṃ śubham/  
 surā samaṇḍā dadhyamlaṃ mātuluṅgaraso madhu//  
 
 
 Ca.6.24.162  seke pradehe śasyante
                            dāhaghnāḥ sāmlakāñjikāḥ/  
 pariṣekāvagāheṣu vyañjanānāṃ ca sevane//  
 
 
 Ca.6.24.163  śasyate śiśiraṃ toyaṃ
                            dāhatṛṣṇāpraśāntaye/  
 mātrākālaprayuktena karmaṇā 'anena &śāmyati//  
 
 
 Ca.6.24.164  dhīmato vaidyavaśyasya
                            śīghraṃ pittamadātyayaḥ/  
 ullekhanopavāsābhyāṃ jayet kaphamadātyayam//  
 
 
 Ca.6.24.165  tṛṣyate salilaṃ cāsmai
                            dadyāddhrīberasādhitam/  
 balayā pṛśniparṇyā vā kaṇṭakāryā 'athavā śṛtam//  
 
 
 Ca.6.24.166  sanāgarābhiḥ
                            sarvābhirjalaṃ vā śṛtaśītalam/  
 duḥsparśona samustena mustaparpaṭakena vā//  
 
 
 Ca.6.24.167  jalaṃ mustaiḥ śṛtaṃ
                            vā 'api dadyāddoṣavipācanam/  
 etadeva ca pānīyaṃ sarvatrāpi madātyaye//  
 
 
 Ca.6.24.168  niratyayaṃ pīyamānaṃ
                            pipāsājvaranāśanam/  
 nirāmaṃ kāṅkṣitaṃ kāle &sakṣaudraṃ pāyayettu tam//  
 
 
 Ca.6.24.169  śārkaraṃ madhu vā
                            jīrṇamariṣṭaṃ sīdhumeva vā/  
 &rūkṣatarpaṇasaṃyuktaṃ yavānīnāgarānvitam//  
 
 
 Ca.6.24.170  yāvagaudhūmikaṃ cānnaṃ
                            rūkṣayūṣeṇa bhojayet/  
 kulatthānāṃ suśuṣkāṇāṃ mūlakānāṃ rasena vā//  
 
 
 Ca.6.24.171  tanunā 'alpena laghunā
                            kaṭvamlenālpasarpiṣā/  
 paṭolayūṣamamlaṃ vā yūṣamāmalakasya vā//  
 
 
 Ca.6.24.172  prabhūtakaṭusaṃktaṃ
                            sayavānnaṃ pradāpayet/  
 vyoṣayūṣamathāmlaṃ vā yūṣaṃ vā sāmlavetasam//  
 
 
 Ca.6.24.173  chāgamāṃsarasaṃ
                            rūkṣamamlaṃ vā jāṅgalaṃ rasam/  
 sthālyāṃ vā 'atha kapāle vā bhṛṣṭaṃ &nirdravavartitam//  
 
 
 Ca.6.24.174  kaṭvamlalavaṇaṃ māṃsaṃ
                            bhakṣayan vṛṇuyānmadhu/  
 vyaktamārīcakaṃ māṃsaṃ mātuluṅgarasānvitam//  
 
 
 Ca.6.24.175  prabhūtakaṭusaṃyuktaṃ
                            yavānīnāgarānvitam/  
 bhṛṣṭaṃ dāḍimasārāmlamuṣṇapūpopaveṣṭitam//  
 
 
 Ca.6.24.176  yathāgni bhakṣayet kāle
                            prabhūtārdrakapeśikam/  
 pibecca nigadaṃ madyaṃ kaphaprāye madātyaye//  
 
 
 Ca.6.24.177  sauvarcalamajājī ca
                            vṛkṣāmlaṃ sāmalvetasam/  
 tvagelāmaricārdhāṃśaṃ śarkarābhāgayojitam//  
 
 
 Ca.6.24.178
                             etallavaṇamaṣṭāṅgamagnisaṃdīpanaṃ param/  
 madātyaye kaphaprāye dadyāt srotoviśodhanam//  
 
 
 Ca.6.24.179  etadeva punaryuktyā
                            madhurāmlairdravījṛtam/  
 godhūmānnayavānnānāṃ māṃsānāṃ cātirocanam//  
 
 
 Ca.6.24.180  peṣayet kaṭukairyuktāṃ
                            śvetāṃ bījavivarjitām/  
 mṛdvīkāṃ mātuluṅgasya dāḍimasya rasena vā//  
 
 
 Ca.6.24.181
                             sauvarcalailāmaricairajājībhṛṅgadīpyakaiḥ/  
 sa rāgaḥ kṣaudrasaṃyuktaḥ śreṣṭho rocanadīpanaḥ//  
 
 
 Ca.6.24.182  mṛdvīkāyā vidhānena
                            kārayet kāravīmapi/  
 śuktamatsyaṇḍikopetaṃ rāgaṃ dīpanapācanam//  
 
 
 Ca.6.24.183  āmrāmalakapeśīnāṃ rāgān
                            kuryāt pṛthak pṛthak/  
 dhānyasauvarcalājājīkāravīmaricānvitān//  
 
 
 Ca.6.24.184  &guḍena madhuyuktena
                            vyaktāmlalavaṇīkṛtān/  
 tairannaṃ rocate digdhaṃ samyagmuktaṃ ca jīryati//  
 
 
 Ca.6.24.185  &rūkṣoṣṇenānnapānena
                            snānenāśiśireṇa ca/  
 vyāyāmalaṅghanābhyāṃ ca yuktyā jāgaraṇena ca//  
 
 
 Ca.6.24.186  kālayuktena rūkṣeṇa
                            snānenodvartanena ca/  
 prāṇavarṇakarāṇāṃ &ca pragharṣāṇāṃ ca sevayā//  
 
 
 Ca.6.24.187  sevayā vasanānāṃ ca
                            gurūṇāmagurorapi/  
 saṃkocoṣṇasukhaṅgīnāmaṅganānāṃ ca sevayā//  
 
 
 Ca.6.24.188  sukhaśikṣitahastānāṃ
                            strīṇāṃ saṃvāhanena ca/  
 madātyayaḥ kaphaprāyaḥ śīghramevopaśāmyati//  
 
 
 Ca.6.24.189  yadidaṃ karma nirdiṣṭaṃ
                            pṛthagdoṣabalaṃ prati/  
 sannipāte daśavidhe tadvikalpyaṃ bhiṣagvidā//  
 
 
 Ca.6.24.190  yastu doṣavikalpajño
                            yaścauṣadhivikalpavit/  
 sa sādhyānsādhayedvyādhīn sādhyāsādhyavibhāgavit//  
 
 
 Ca.6.24.191  vanāni ramaṇīyāni
                            sapadmāḥ salilāśayāḥ/  
 viśadānyannapānāni sahāyāśca praharṣaṇāḥ//  
 
 
 Ca.6.24.192  mālyāni gandhayogāśca
                            vāsāṃsi vimalāni ca/  
 gāndharvaśabdāḥ kāntāśca goṣṭhyaśca hṛdayapriyāḥ//  
 
 
 Ca.6.24.193  saṃkathāhāsyagītānāṃ
                            viśadāścaiva yojanāḥ/  
 priyāścānugatā nāryo nāśayanti madātyayam//  
 
 
 Ca.6.24.194  nākṣobhya hi mano madyaṃ
                            śarīramavihatya ca/  
 kuryānmadātyayaṃ tasmādeṣṭavyā harṣaṇī kriyā//  
 
 
 Ca.6.24.195  ābhiḥ kriyābhiḥ
                            siddhābhiḥ śamaṃ yāti madātyayaḥ/  
 na cenmadyavidhiṃ muktvā kṣīramasya prayojayet//  
 
 
 Ca.6.24.196  laṅgnanaiḥ
                            pācanairdoṣaśodhanaiḥ śamanairapi/  
 vimadyasya kaphe kṣīṇe jāte daubalyalāghave//  
 
 
 Ca.6.24.197  tasya madyavidagdhasya
                            vātapittādhikasya ca/  
 grīṣmopataptasya taroryathā varṣaṃ tathā payaḥ//  
 
 
 Ca.6.24.198  payasā 'abhihṛte roge bale
                            jāte nivartayet/  
 kṣīraprayogaṃ madyaṃ ca krameṇālpālpamācaret//  
 
 
 Ca.6.24.199  vicchinnamadyaḥ sahasā
                            yo 'atimadyaṃ niṣevate/  
 &dhvaṃsako vikṣayaścaiva rogastasyopajāyate//  
 
 
 Ca.6.24.200  vyādhyupakṣīṇadehasya
                            duścikitsyatamau hi tau/  
 tayorliṅgaṃ cikitsā ca yathāvadupadekṣyate//  
 
 
 Ca.6.24.201  śleṣmaprasekaḥ
                            kaṇṭhāsyaśoṣaḥ śabdāsahiṣṇutā/  
 tandrānidrātiyogaśca jñeyaṃ dhvaṃsakalakṣaṇam//  
 
 
 Ca.6.24.202  hṛtkaṇṭharogaḥ
                            saṃmohaśchardiraṅgarujā jvaraḥ/  
 tṛṣṇā kāsaḥ śiraḥśūlametadvikṣayalakṣaṇam//  
 
 
 Ca.6.24.203  tayoḥ karma tadeveṣṭaṃ
                            vātike yanmadātyaye/  
 tau hi prakṣīṇadehasya jāyete durbalasya vai//  
 
 
 Ca.6.24.204  bastayaḥ sarpiṣaḥ pānaṃ
                            prayogaḥ kṣīrasarpiṣoḥ/  
 abhyaṅgodvartanasnānānyannapānaṃ ca vātanut//  
 
 
 Ca.6.24.205  dhvaṃsako vikṣayaścaiva
                            karmaṇā 'anena śāmyati/  
 yuktamadyasya madyottho na vyādhirupajāyate//  
 
 
 Ca.6.24.206  nivṛttaḥ sarvamadyebhyo
                            naro yaśca jitendriyaḥ/  
 śārīramānasairdhīmān vikārairna sa yujyate//  
 
 Ca.6.24.207  tatra ślokāḥ---  
 
 yatprabhāvā bhagavatī surā peyā yathā ca sā/  
 yaddravyā yasya yā ceṣṭā yogaṃ cāpekṣate yathā//  
 
 
 Ca.6.24.208  yathā madayate yaiśca
                            guṇairyuktā mahāguṇā/  
 yo mado madabhedāśca ye trayaḥ svasvalakṣaṇāḥ//  
 
 
 Ca.6.24.209  ye ca madyakṛtā doṣā guṇā
                            ye ca madātmakāḥ/  
 yacca trividhamāpānaṃ yathāsattvaṃ ca lakṣaṇam//  
 
 
 Ca.6.24.210  ye sahāyāḥ sukhāḥ
                            &pāne cirakṣipramadā narāḥ/  
 madātyayasya yo heturlakṣaṇaṃ yad yathā ca yat//  
 
 
 Ca.6.24.211  madyaṃ madyotthitān rogān
                            hanti yaśca kriyākramaḥ/  
 sarvaṃ taduktamakhilaṃ madātyayacikitsite//  
 
 ityagniveśakṛte tantre carakapratisaṃskṛte cikitsāsthāne
                        madātyayacikitsitaṃ nāma caturviṃśo 'adhyāyaḥ//24// 
 
 
                    pañcaviṃśo 'adhyāyaḥ/
                     Ca.6.25.1  athāto dvivraṇīyacikitsitaṃ
                        vyākhyāsyāmaḥ//  
 Ca.6.25.2  iti ha smāha bhagavānātreyaḥ//  
 
 Ca.6.25.3  parāvarajñamātreyaṃ
                            gatamānamadavyatham/  
 agniveśo guruṃ kāle vinayādidamabravīt//  
 
 
 Ca.6.25.4  bhagavan! pūrvamuddiṣṭau dvau
                            vraṇau rogasaṃgrahe/  
 tayorliṅgaṃ cikitsāṃ ca vaktumarhasi śarmada!//  
 
 
 Ca.6.25.5  ityagniveśasya vaco niśamya
                            gururabravīt/  
 yau vraṇau pūrvamuddiṣṭau nijaścāgantureva ca//  
 
 
 Ca.6.25.6  śrūyatāṃ vidhivat saumya!
                            tayorliṅgaṃ &ca bheṣajam/  
 nijaḥ śarīradoṣottha āganturbāhyahetujaḥ//  
 
 
 Ca.6.25.7
                             vadhabandhaprapatanāddaṃṣṭrādantanakhakṣatāt/  
 āgantavo vraṇāstadvadviṣasparśāgniśastrajāḥ//  
 
 
 Ca.6.25.8
                             mantrāgadapralepādyairbheṣajairhetubhiśca te/  
 liṅgaikadeśairnirdiṣṭā viparītā nijairvraṇaiḥ//  
 
 
 Ca.6.25.9  vraṇānāṃ
                            nijahetūnāmāgantūnāmaśāmyatām/  
 kuryāddoṣabalāpekṣī nijānāmauṣadhaṃ yathā//  
 
 
 Ca.6.25.10  yathāsvairhetubhirduṣṭā
                            vātapittakaphā nṛṇām/  
 vahirmārgaṃ samāśritya janayanti nijān vraṇān//  
 
 
 Ca.6.25.11  stabdhaḥ kaṭhinasaṃsparśo
                            mandasrāvo+&atitīvraruk/  
 tudyate sphurati śyāvo vraṇo mārutasaṃbhavaḥ//  
 
 
 Ca.6.25.12  saṃpūraṇaiḥ snehapānaiḥ
                            snigdhaiḥ svedopanāhanaiḥ/  
 gradehaiḥ pariṣekaiśca vātavraṇamupācaret//  
 
 
 Ca.6.25.13
                             tṛṣṇāmohajvarasve(kle)dadāhaduṣṭyavadāraṇaiḥ/  
 vraṇaṃ pittakṛtaṃ vidyādgandhaiḥ srāvaiśca pūtikaiḥ//  
 
 
 Ca.6.25.14
                             &śītalairmadhuraistiktaiḥ pradehaparibecanaiḥ/  
 sarpiṣpānairvirekaiśca paittikaṃ śamayedvraṇam//  
 
 
 Ca.6.25.15  bahupiccho guruḥ snigdhaḥ
                            stimito mandavedanaḥ/  
 pāṇḍuvarṇo 'alpasṃkledaścirakārī kaphavraṇaḥ//  
 
 
 Ca.6.25.16  kaṣāyakaṭurūkṣoṣṇaiḥ
                            pradehapariṣecanaiḥ/  
 kaphavraṇaṃ praśamayettathā &laṅghanapācanaiḥ//  
 
 
 Ca.6.25.17  tau dvau nānātvabhedena
                            niruktā viṃśatirvraṇāḥ/  
 teṣāṃ parīkṣā trividhā, praduṣṭā dvādaśa smṛtāḥ//  
 
 
 Ca.6.25.18  sthānānyaṣṭau tathā
                            gandhāḥ, parisrāvāścaturdaśa/  
 ṣoḍaśopadravā doṣāścatvāro viṃśatistathā//  
 
 
 Ca.6.25.19  tathā copakramāḥ siddhāḥ
                            ṣaṭtriṃśat samudāhṛtāḥ/  
 &vibhajyamānāñchṛṇu me sarvānetān yatheritān//  
 
 
 Ca.6.25.20  &kṛtyotkṛtyastathā
                            duṣṭo 'aduṣṭo marmasthito na ca/  
 saṃvṛto dāruṇaḥ srāvī saviṣo viṣamasthitaḥ//  
 
 
 Ca.6.25.21  utsaṅgyutsanna eṣāṃ ca
                            vraṇān vidyādviparyayāt/  
 iti nānātvabhedena &niruktā viṃśatirvraṇāḥ//  
 
 
 Ca.6.25.22  darśanapraśnasaṃsparśaiḥ
                            parīkṣā trividhā smṛtā/  
 vayovarṇaśarīrāṇāmindiryāṇāṃ ca darśanāt//  
 
 
 Ca.6.25.23  hetvartisātmyāgnibalaṃ
                            parīkṣyaṃ vacanādbudhaiḥ/  
 sparśānmārdavaśaitye ca parīkṣye saviparyaye//  
 
 
 Ca.6.25.24
                             &śveto 'avasannavartmā 'atisthūlavartmā 'atipiñjaraḥ/  
 nīlaḥ śyāvo 'atipiḍako raktaḥ kṛṣṇo 'atipūtikaḥ//  
 
 
 Ca.6.25.25  ropyaḥ kumbhīmukhaśceti
                            praduṣṭā dvādaśa vraṇāḥ/  
 &caturviṃśatiruddiṣṭā doṣāḥ kalpāntareṇa vai//  
 
 
 Ca.6.25.26
                             tvaksirāmāṃsamedo 'asthisnāyumarmāntarāśrayāḥ/  
 vraṇasthānāni nirdiṣṭānyaṣṭāvetāni saṃgrahe//  
 
 
 Ca.6.25.27
                             sarpistailavasāpūyaraktaśyāvāmlapūtikāḥ/  
 vraṇānāṃ vraṇagandhajñairaṣṭau gandhāḥ prakīrtitāḥ//  
 
 
 Ca.6.25.28
                             lasīkājalapūyāsṛgghāridrāruṇapiñjarāḥ/  
 kaṣāyanīlaharitasnigdharūkṣasitāsitāḥ//  
 
 
 Ca.6.25.29  iti rūpaiḥ samuddiṣṭā
                            vraṇasrāvāścaturdaśa/  
 visarpaḥ pakṣaghātaśca sirāstambho 'apatānakaḥ//  
 
 
 Ca.6.25.30  mohonmādavraṇarujo
                            jvarastṛṣṇā hanugrahaḥ/  
 kāsaśchardiratīsāro hikkā śvāsaḥ savepathuḥ//  
 
 
 Ca.6.25.31  ṣoḍaśopadravāḥ proktā
                            vraṇānāṃ vraṇacintakaiḥ/  
 &snāyukledātsirākledādgāmbhīryātkṛmibhakṣaṇāt//  
 
 
 Ca.6.25.32  asthibhedāt saśalyatvāt
                            &saviṣatvācca sarpaṇāt/  
 nakhakāṣṭhaprabhedācca &carmalomātighaṭṭanāt//  
 
 
 Ca.6.25.33  mithyābandhādati
                            snehādatibhaiṣajyakarṣaṇāt/  
 ajīrṇādatibhuktācca viruddhāsātmyabhojanāt//  
 
 
 Ca.6.25.34  śokāt
                            krodhāddivāsvapnādvyāyāmānmaithunāttathā/  
 vraṇā na praśamaṃ yānti niṣkriyatvācca dehinām//  
 
 
 Ca.6.25.35  parisrāvācca gandhācca
                            doṣāccopadravaiḥ saha/  
 vraṇānāṃ bahudoṣāṇāṃ kṛcchratvaṃ copajāyate//  
 
 
 Ca.6.25.36  tvaṅmāṃsajaḥ sukhe deśe
                            taruṇasyānupadraṛvaḥ/  
 dhīmato 'abhinavaḥ kāle sukhasādhyaḥ smṛto vraṇaḥ//  
 
 
 Ca.6.25.37  guṇairanyatamairhīnastataḥ
                            kṛcchro vraṇaḥ smṛtaḥ/  
 sarvairvihīno vijñeyastvasādhyo &nirupakramaḥ//  
 
 
 Ca.6.25.38  vraṇānāmāditaḥ kāryaḥ
                            yathāsannaṃ viśodhanam/  
 ūrdhvabhāgairadhobhāgaiḥ śastrairbastibhireva ca//  
 
 
 Ca.6.25.39  sadyaḥ śuddhaśarīrāṇāṃ
                            praśamaṃ yānti hi vraṇāḥ/  
 yathākramamataścordhvaṃ śṛṇu sarvānupakramān//  
 
 
 Ca.6.25.40  śophaghnaṃ ṣaḍvidhaṃ caiva
                            śastrakarmāvapīḍanam/  
 virvāpaṇaṃ sasandhānaṃ svedaḥ śamanameṣaṇam//  
 
 
 Ca.6.25.41  śodhanau ropaṇīyau ca
                            kaṣāyau sapralepanau/  
 dve taile &tadguṇe patraṃ chādane dve ca bandhane//  
 
 
 Ca.6.25.42  bhojyamutsādanaṃ dāho
                            dvividhaḥ sāvasādanaḥ/  
 kāṭhinyamārdavakare dhūpanālepane śubhe//  
 
 
 Ca.6.25.43  vraṇāvacūrṇanāṃ varṇyaṃ
                            ropaṇaṃ lomarohaṇam/  
 iti ṣaṭtriṃśaduddiṣṭā vraṇanāṃ samupakramāḥ//  
 
 
 Ca.6.25.44  pūrvarūpaṃ bhiṣagbuddhvā
                            vraṇānāṃ śophamāditaḥ/  
 raktāvasecanaṃ kuryādajātavraṇaśāntaye//  
 
 
 Ca.6.25.45  śodhayedbahudoṣāṃstu
                            svalpadoṣān vilaṅghayet/  
 pūrvaṃ kaṣāyasarpirbhirjayedvā mārutottarān//  
 
 
 Ca.6.25.46
                             vyagrodhodumbarāśvatthaplakṣavetasavalkalaiḥ/  
 sasarpiṣkaiḥ pralepaḥ syācchophanirvāpaṇaḥ param//  
 
 
 Ca.6.25.47  vijayā madhukaṃ vīrā
                            bisagranthiḥ śatāvarī/  
 nīlotpalaṃ nāgapuṣpaṃ pradehaḥ syāt sacandanaḥ//  
 
 
 Ca.6.25.48  saktavo madhukaṃ sarpiḥ
                            pradehaḥ syāt sarśakaraḥ/  
 avidāhīni cānnāni śophe bheṣajamuttamam//  
 
 
 Ca.6.25.49  sa cedevamupakrāntaḥ śopho
                            na praśamaṃ vrajet/  
 tasyopanāhaiḥ pakvasya pāṭanaṃ hitamucyate//  
 
 
 Ca.6.25.50  tailena sarpiṣā vā 'api
                            tābhyāṃ vā saktupiṇḍikā/  
 sukhoṣṇā śophapākārthamupanāhaḥ praśasyate//  
 
 
 Ca.6.25.51  satilā sātasībījā dadhyamlā
                            saktupiṇḍikā/  
 sakiṇvakuṣṭhalavaṇā śastā syādupanāhane//  
 
 
 Ca.6.25.52  rugdāharāgatodaiśca
                            vidagdhaṃ śophamādiśet/  
 jalabastisamasparśaṃ saṃpakvaṃ pīḍitonnatam//  
 
 
 Ca.6.25.53  umā 'atho gugguluḥ saudhaṃ
                            payo dakṣakapotayoḥ/  
 viṭ palāśabhavaḥ kṣāro hemakṣīrī mukūlakaḥ//  
 
 
 Ca.6.25.54  ityukto bheṣajagaṇaḥ
                            pakvaśothaprabhedanaḥ/  
 sukumārasya, kṛcchrasya śastraṃ tu paramucyate//  
 
 
 Ca.6.25.55  pāṭanaṃ vyadhanaṃ caiva
                            chedanaṃ lepanaṃ tathā/  
 pracchanaṃ sīvanaṃ caiva ṣaḍvidhaṃ śastrakarma tat//  
 
 
 Ca.6.25.56  nāḍīvraṇāḥ pakvaśothāstathā
                            kṣatagudodaram/  
 antaḥśalyāśca ye &śophāḥ pāṭyāste tadvidhāśca ye//  
 
 
 Ca.6.25.57  dakodarāṇi saṃpakvā gulmā
                            ye ye ca raktajāḥ/  
 vyadhyāḥ śoṇitarogāśca visarpapiḍakādayaḥ//  
 
 
 Ca.6.25.58  uddvṛttān
                            sthūlaparyantānutsannān kaṭhiṇān vraṇān/  
 arśaḥprabhṛtyadhīmāṃsaṃ chedanenopapādayet//  
 
 
 Ca.6.25.59  kilāsāni sakuṣṭhāni
                            likhellekhyāni buddhimān/  
 vātāsṛggranthipiḍakāḥ sakoṭhā raktamaṇḍalam//  
 
 
 Ca.6.25.60  kuṣṭhānyabhihataṃ cāṅgaṃ
                            śothāṃśca pracchayedbhiṣak/  
 sīvyaṃ kukṣyudarādyaṃ tu gambhīraṃ yadvipāṭitam//  
 
 
 Ca.6.25.61  iti ṣaḍvidhamuddiṣṭaṃ
                            śastrakarma manīṣibhiḥ/  
 sūkṣmānanāḥ koṣavanto ye vraṇāstānprapīḍayet//  
 
 
 Ca.6.25.62  kalāyāśca masūrāśca
                            godhūmāḥ sahareṇavaḥ/  
 kalkīkṛtāḥ praśasyante niḥsnehā vraṇapīḍane//  
 
 
 Ca.6.25.63  śālmalītvagbalāmūlaṃ tathā
                            nyagrodhapallavāḥ/  
 nyagrodhādikamuddiṣṭaṃ balādikamathāpi vā//  
 
 
 Ca.6.25.64  ālepanaṃ nirvapaṇaṃ
                            &tadvidyāttaiśca secanam/  
 sarpiṣā śatadhautena payasā madhukāmbunā//  
 
 
 Ca.6.25.65  nirvāpayet suśītena
                            raktapittottarān vraṇān/  
 lambāni vraṇamāṃsāni pralipya madhusarpiṣāḥ//  
 
 
 Ca.6.25.66  saṃdadhīta samaṃ vaidyo
                            bandhanaiścopapādayet/  
 tānsamānsusthitāñjñātvā phalinīlodhrakaṭphalaiḥ//  
 
 
 Ca.6.25.67
                             samaṅgādhātakīyuktaiścūrṇitairavacūrṇayet/  
 pañcavalkalacūrṇairvā śukticūrṇasamāyutaiḥ//  
 
 
 Ca.6.25.68  dhātakīlodhracūrṇairvā
                            tathā rohanti te vraṇāḥ/  
 asthibhagnaṃ cyutaṃ sandhiṃ saṃdadhīta samaṃ punaḥ//  
 
 
 Ca.6.25.69  samena samamaṅgena
                            kṛtvā 'anyena vicakṣaṇaḥ/  
 sthiraiḥ kavalikābandhaiḥ kuśikābhiśca saṃsthitam//  
 
 
 Ca.6.25.70  paṭṭaiḥ
                            prabhūtasarpiṣkairbadhnīyādacalaṃ sukham/  
 avidāhibhirannaiśca paiṣṭikaistamupācaret//  
 
 
 Ca.6.25.71  glānirhi na hitā tasya
                            sandhiviśleṣakārikā/  
 vicyutābhihatāṅgānāṃ visarpādīnupadravān//  
 
 
 Ca.6.25.72  &upācaredyathākālaṃ
                            kālajñaḥ svāccikitsitāt/  
 śuṣkā mahārujaḥ stabdhā ye vraṇā mārutottarāḥ/  
 svedyāḥ saṅkarakalpena te syuḥ kṛśarapāyasaiḥ//  
 
 
 Ca.6.25.73
                             grāmyabailāmbujānūpairvaiśavāraiśca saṃskṛtaiḥ/  
 utkārikābhiścoṣṇābhiḥ sukhī syādvraṇitastathā//  
 
 
 Ca.6.25.74  sadāhā vedanāvanto ye vraṇā
                            mārutottarāḥ/  
 teṣāmumāṃ tilāṃścaiva bhṛṣṭān payasi nirvṛtān//  
 
 
 Ca.6.25.75  tenaiva payasā piṣṭvā
                            kuryādālepanaṃ bhiṣak/  
 balā guḍūcī madhukaṃ pṛśniparṇī śatāvarī//  
 
 
 Ca.6.25.76  jīvantī śarkarā kṣīraṃ
                            tailaṃ matsyavasā ghṛtam/  
 saṃsiddhā samadhūcchiṣṭā śūlaghnī snehaśarkarā//  
 
 
 Ca.6.25.77
                             dvipañcamūlakvathitenāmbhasā &payasā 'athavā/  
 sarpiṣā vā satailena koṣṇena pariṣecayet//  
 
 
 Ca.6.25.78  yavacūrṇaṃ samadhukaṃ
                            satilaṃ saha sarpiṣā/  
 dadyādālepanaṃ koṣṇaṃ dāhaśūlopaśāntaye//  
 
 
 Ca.6.25.79  upanāhaśca kartavyaḥ satilo
                            mudgapāyasaḥ/  
 rugdāhayoḥ praśamano vraṇeṣveṣa vidhirhitaḥ//  
 
 
 Ca.6.25.80  sūkṣmānanā bahusrāvāḥ
                            koṣavantaśca ye vraṇāḥ/  
 na ca marmāśritāsteṣāmeṣaṇaṃ hitamucyate//  
 
 
 Ca.6.25.81  dvividhāmeṣaṇīṃ
                            vidyānmṛdvīṃ ca kaṭhināmapi/  
 audbhidairmṛdubhirnālairlohānāṃ vā śalākayā//  
 
 
 Ca.6.25.82  gambhīre māṃsale deśe
                            pāṭyaṃ lauhaśalākayā/  
 eṣyaṃ vidyādvraṇaṃ nālairviparītamato bhiṣak//  
 
 
 Ca.6.25.83  pūtigandhān vivarṇāṃśca
                            bahusrāvānmahārujaḥ/  
 vraṇānaśuddhān vijñāya śodhanaiḥ samupācaret//  
 
 
 Ca.6.25.84  triphalā khadiro dārvī
                            &vyagrodhādirbalā kuśaḥ/  
 nimbakolakapatrāśi kaṣāyāḥ śodhanā matāḥ//  
 
 
 Ca.6.25.85  tilakalkaḥ salavaṇo dve
                            haridre trivṛdghṛtam/  
 madhukaṃ nimbapatrāṇi pralepo vraṇaśodhanaḥ//  
 
 
 Ca.6.25.86  nātirakto
                            nātipāṇḍurnātiśyāvo na cātiruk/  
 na cotsanno na cotsaṅgī śuddho ropyaḥ paraṃ vraṇaḥ//  
 
 
 Ca.6.25.87
                             nyagrodhodumbarāśvatthakadambaplakṣavetasāḥ/  
 karavīrārkakuṭajāḥ kaṣāyā vraṇaropaṇāḥ//  
 
 
 Ca.6.25.88  candanaṃ padmakiñjalkaṃ
                            dārvītvaṅnīlamutpalam/  
 mede mūrvā samaṅgā ca yaṣṭyāhvaṃ vraṇaropaṇam//  
 
 
 Ca.6.25.89  prapauṇḍarīkaṃ jīvantī
                            gojihvā dhātakī balā/  
 ropaṇaṃ satilaṃ dadyāt pralepaṃ saghṛtaṃ vraṇe//  
 
 
 Ca.6.25.90  kampillakaṃ viḍaṅgāni
                            vatsakaṃ triphalāṃ balām/  
 paṭolaṃ picumardaṃ ca lodhraṃ mustaṃ priyaṅgukam//  
 
 
 Ca.6.25.91  khadiraṃ dhātakīṃ
                            sarjamelāmagurucandane/  
 piṣṭvā sādhyaṃ bhavettailaṃ tat paraṃ vraṇaropaṇam//  
 
 
 Ca.6.25.92  prapauṇḍarīkaṃ madhukaṃ
                            kākolyau dve ca candane/  
 siddhametaiḥ samaistailaṃ paraṃ syādvraṇaropaṇam//  
 
 
 Ca.6.25.93  dūrvāsvarasasiddhaṃ vā
                            tailaṃ kampillakena vā/  
 dārvītvacaśca kalkena pradhānaṃ vraṇaropaṇam//  
 
 
 Ca.6.25.94  yenaiva vidhinā tailaṃ
                            ghṛtaṃ tenaiva sādhayet/  
 raktapittottaraṃ dṛṣṭvā ropaṇīyaṃ vraṇaṃ bhiṣak//  
 
 
 Ca.6.25.95  kadambārjunanimbānāṃ
                            pāṭalyāḥ pippalasya ca/  
 vraṇapracchādane vidvān patrāṇyarkasya cādiśet//  
 
 
 Ca.6.25.96  vārkṣo 'athavā++ājinaḥ
                            kṣaumaḥ paṭṭo vraṇahitaḥ smṛtaḥ/  
 bandhaśca dvividhaḥ śasto vraṇānāṃ savyadakṣiṇaḥ//  
 
 
 Ca.6.25.97  lavaṇāmlakaṭūṣṇāni vidāhīni
                            guṇūṇi ca/  
 varjayedannapānāni vraṇī maithunameva ca//  
 
 
 Ca.6.25.98  nātiśītagurusnigdhamavidāhi
                            yathāvraṇam/  
 annapānaṃ vraṇahitaṃ hitaṃ cāsvapanaṃ divā//  
 
 
 Ca.6.25.99  stanyāni jīvanīyāni
                            bṛṃhaṇīyāni yāni ca/  
 utsādanārthaṃ nimnānāṃ vraṇānāṃ tāni kalpayet//  
 
 
 Ca.6.25.100
                             bhūrjagranthyaśmakāsīsamadhobhāgāni gugguluḥ/  
 vraṇāvasādanaṃ tadvat kalaviṅkakapotaviṭ//  
 
 
 Ca.6.25.101  rudhire 'atipravṛtte tu
                            cchinne cchedye 'adhimāṃsake/  
 kaphagranthiṣu gaṇḍeṣu vātastambhānilārtiṣu//  
 
 
 Ca.6.25.102  gūḍhapūyalasīkeṣu
                            gambhīreṣu sthireṣu ca/  
 &kḷpteṣu cāṅgadeśeṣu karmāgneḥ saṃpraśasyate//  
 
 
 Ca.6.25.103  madhūcchiṣṭena tailena
                            majjakṣaudravasāghṛtaiḥ/  
 taptairvā vividhairlohairdaheddāhaviśeṣavit//  
 
 
 Ca.6.25.104  rūkṣāṇāṃ sukumārāṇāṃ
                            gambhīrānmārutottarān/  
 dahet snehamadhūcchiṣṭairlohaiḥ kṣaudraistato 'anyathā//  
 
 
 Ca.6.25.105  bāladurbalavṛddhānāṃ
                            garbhiṇyā raktapittinām/  
 tṛṣṇājvaraparītānāmabalānāṃ viṣādinām//  
 
 
 Ca.6.25.106  nāgnikarmopadeṣṭavyaṃ
                            snāyumarmavraṇeṣu ca/  
 saviṣeṣu ca śalyeṣu netrakuṣṭhavraṇeṣu ca//  
 
 
 Ca.6.25.107  rogadoṣabalāpekṣī
                            mātrākālāgnikovidaḥ/  
 śastrakarmāgnikṛtyeṣu kṣāramapyavacārayet//  
 
 
 Ca.6.25.108  kaṭhinatvaṃ vraṇā yānti
                            gandhaiḥ sāraiśca dhūpitāḥ/  
 sarpirmajjavasādhūpaiḥ śaithilyaṃ yānti hi vraṇāḥ//  
 
 
 Ca.6.25.109  rujaḥ srāvāśca gandhāśca
                            kṛmayaśca vraṇāśritāḥ/  
 śaithilyaṃ mārdavaṃ cāpi dhūpanenopaśāmyati//  
 
 
 Ca.6.25.110  lodhranyagrodhaśuṅgāni
                            khadirastriphalā ghṛtam/  
 pralepo vraṇaśaithilyasaukumāryaprasādhanaḥ//  
 
 
 Ca.6.25.111  sarujaḥ kaṭhināḥ stabdhā
                            nirāsrāvāśca ye vraṇāḥ/  
 yavacūrṇaiḥ sasarpiṣkairbahuśastān pralepayet//  
 
 
 Ca.6.25.112  mudgaṣaṣṭikaśālīnāṃ
                            pāyasairvā yathākramam/  
 saghṛtairjīvanīyairvā tarpayettānabhīkṣṇaśaḥ//  
 
 
 Ca.6.25.113
                             kakubhodumbarāśvatthalodhrajāmbavakaṭphalaiḥ/  
 tvacamāśveva gṛhṇanti tvakvcūrṇaiścūrṇitā vraṇāḥ//  
 
 
 Ca.6.25.114  &manaḥśilailā
                            mañjiṣṭhā lākṣā ca rajanīdvayam/  
 pralepaḥ saghṛtakṣaudrastvagviśuddhikaraḥ paraḥ//  
 
 
 Ca.6.25.115  ayorajaḥ sakāsīsaṃ
                            triphalākusumāni ca/  
 karoti lepaḥ &kṛṣṇatvaṃ sadya eva navatvaci//  
 
 
 Ca.6.25.116
                             &kālīyakanatāmrāsthihemakāntārasottamaiḥ/  
 lepaḥ sagomayarasaḥ savarṇīkaraṇaḥ paraḥ//  
 
 
 Ca.6.25.117
                             dhyāmakāśvatthaniculamūlaṃ lākṣā sagairikā/  
 sahemaścāmṛtāsaṅgaḥ kāsīsaṃ ceti varṇakṛt//  
 
 
 Ca.6.25.118  catuṣpadānāṃ
                            tvaglomakhuraśṛṅgāsthibhasmanā/  
 tailāktā cūrṇitā bhūmirbhavellomavatī punaḥ//  
 
 
 Ca.6.25.119  ṣoḍaśopadravā ye ca
                            vraṇānāṃ parikīrtitāḥ/  
 teṣāṃ cikitsā nirdiṣṭā yathāsvaṃ sve cikitsite//  
 
 Ca.6.25.120  tatra ślokau--- 
 
 dvau vraṇau vraṇabhedāśca parīkṣā duṣṭireva ca/  
 sthānāni gandhāḥ srāvāśca sopasargāḥ kriyāśca yāḥ//  
 
 
 Ca.6.25.121  vraṇādhikāre
                            sapraśnametannavakamuktavān/  
 munirvyāsasamāsābhyāmagniveśāya dhīmate//  
 
 ityagniveśakṛte tantre carakapratisaṃskṛte dṛḍhabalasaṃpūrite
                        cikitsāsthāne dvivraṇīyacikitsitaṃ nāma pajcaviṃśo 'adhyāyaḥ//25// 
 
 
                    ṣaḍviṃśo 'adhyāyaḥ/
                     Ca.6.26.1
                         athātastrimarmīyacikitsitamadhyāyaṃ vyākhyāsyāmaḥ//  
 Ca.6.26.2  iti ha smāha bhagavānātreyaḥ//  
 
 Ca.6.26.3  saptottaraṃ marmaśataṃ
                            yaduktaṃ śarīrasaṃkhyāmadhikṛtya tebhyaḥ/  
 marmāṇi bastiṃ hṛdayaṃ śiraśca pradhānabhūtāni vadanti tajjñāḥ//  
 
 
 Ca.6.26.4  prāṇāśrayāt, tāni hi
                            pīḍayanto vātādayo 'asūnapi pīḍayanti/  
 tatsaṃśritānāmanupālanārhtaṃ mahāgadānāṃ śṛṇu saumya rakṣām//  
 
 
 Ca.6.26.5  kaṣāyatiktoṣaṇarūkṣabhojyaiḥ
                            &saṃdhāraṇābhojanamaithunaiśca/  
 pakvāśaye kupyati cedapānaḥ srotāṃsyadhogāni balī sa ruddhvā//  
 
 
 Ca.6.26.6  karoti viṇmārutamūtrasaṅgaṃ
                            kramādudāvartamataḥ sughoram/  
 rugbastihṛtkukṣyudareṣvabhīkṣṇaṃ sapṛṣṭhapārśveṣvatidāruṇā syāt//  
 
 
 Ca.6.26.7  ādhmānahṛllāsavikartikāśca
                            todo 'avipākaśca sabastiśothaḥ/  
 varco 'apravṛttirjaṭhare ca &gaṇḍānyūrdhvaśca vāyurvihato gude syāt//
                         
 
 
 Ca.6.26.8  kṛcchreṇa śuṣkasya cirāt
                            pravṛttiḥ syādvā tanuḥ syāt khararūkṣaśītā/  
 tataśca rogā jvaramūtrakṛcchrapravāhikāhṛdgrahaṇīpradoṣāḥ//  
 
 
 Ca.6.26.9
                             vamyāndhyabādhiryaśiro 'abhitāpavātodarāṣṭhīlamanovikārāḥ/  
 tṛṣṇāsrapittārucigulmakāsaśvāsapratiśyārditapārśvarogāḥ//  
 
 
 Ca.6.26.10  anye ca rogā
                            bahavo 'anilotthā bhavantyudāvartakṛtāḥ sughorāḥ/  
 cikitsitaṃ cāsya yathāvadūrdhvaṃ pravakṣyate tacchṛṇu cāgniveśa!//  
 
 
 Ca.6.26.11  taṃ
                            tailaśītajvaranāśanāktaṃ svedairyathoktaiḥ pravilīnadoṣam/  
 upācaredvartinirūhabastisnehairvirekairanulomanānnaiḥ//  
 
 
 Ca.6.26.12  śyāmātrivṛnmāgadhikāṃ
                            sadantīṃ gomūtrapiṣṭāṃ daśabhāgamāṣām/  
 sanīlīkāṃ dvirlavaṇāṃ guḍena vartiṃ karāṅguṣṭhanibhāṃ vidadhyāt//  
 
 
 Ca.6.26.13
                             piṇyākasauvarcalahiṅgubhirvā sasarṣapatryūṣaṇayāvaśūkaiḥ/  
 krimighnakampillakaśāṅkhinībhiḥ sudhārkajakṣīraguḍairyutābhiḥ//  
 
 
 Ca.6.26.14  syāt
                            pippalīsarṣaparāḍhaveśmadhūmaiḥ sagomūtraguḍaiśca vartiḥ/  
 śyāmāphalālābukapippalīnāṃ nāḍyā 'athavā tat pradhamettu cūrṇam//  
 
 
 Ca.6.26.15
                             rakṣoghnatumbīkarahāṭakṛṣṇācūrṇaṃ sajīmūtakasaindhavaṃ vā/  
 snigdhe gude tānyanulomayanti narasya varco 'anilamūtrasaṅgam//  
 
 
 Ca.6.26.16  teṣāṃ vighāte tu
                            bhiṣagvidadhyāt svabhyaktasusvinnatanornirūham/  
 ūrdhvānulomauṣadhamūtratailakṣārāmlavātaghnayutaṃ sutīkṣṇam//  
 
 
 Ca.6.26.17  vāte 'adhike 'amlaṃ lavaṇaṃ
                            satailaṃ, kṣīreṇa pitte tu, kaphe samūtram/  
 sa mūtravarco 'anilasaṅgamāśu gudaṃ sirāśca praguṇīkaroti//  
 
 
 Ca.6.26.18
                             trivṛtsudhāpatratilādiśākagrāmyaudakānūparasairyavānnam/  
 anyaiśca sṛṣṭānilamūtraviḍbhiradyāt prasannāguḍasīdhupāyī//  
 
 
 Ca.6.26.19  bhūyo 'anubandhe tu
                            bhavedvirecyo mūtraprasannādadhimaṇḍaśuktaiḥ/  
 svasthaṃ tu paścādanuvāsayettaṃ raukṣyāddhi saṅgo 'anilavarcasoścet//  
 
 
 Ca.6.26.20  dviruttaraṃ hiṅgu
                            &vacāgnikuṣṭhaṃ suvarcikā caiva viḍaṅgacūrṇam/  
 sukhāmbunā++&ānāhavisūcikārtihṛdrogagulmordhvasamīraṇaghnam//  
 
 
 Ca.6.26.21  vacābhayācitakayāvaśūkān
                            sapippalīkātiviṣān sakuṣṭhān/  
 uṣṇāmbunā++ānāhavimūḍhavātān pītvā jayedāśu rasaudanāśī//  
 
 
 Ca.6.26.22
                             hiṅgūgragandhābiḍaśuṇṭhyajājīharītakīpuṣkaramūlakuṣtham/  
 yathottaraṃ bhāgavivṛddhametat plīhodarājīrṇavisūcikāsu//  
 
 
 Ca.6.26.23  sthirādivargasya
                            punarnavāyāḥ śampākapūtīkakarañjayośca/  
 siddhaḥ kaṣāye dvipalāṃśikānāṃ prastho ghṛtāt syāt pratiruddhavāte//  
 
 
 Ca.6.26.24  phalaṃ ca mūlaṃ ca
                            virecanoktaṃ hiṅgvarkamūlaṃ daśamūlamagryam/  
 snuk citrakaścaiva punarnavā ca tulyāni sarvairlavaṇāni pañca//  
 
 
 Ca.6.26.25  snehaiḥ samūtraiḥ saha
                            jarjarāṇi śarāvasandhau vipacet sulipte/  
 pakvaṃ supiṣṭaṃ lavaṇaṃ tadannaiḥ pānaistathā++ānāharujāghnamadyāt//  
 
 
 Ca.6.26.26
                             hṛtstambhamūrdhāmayagauravābhyāmudgārasaṅgena sapīnasena/  
 ānāhamāmaprabhavaṃ jayettu pracchardanailaṅghanapācanaiśca//  
 
 
 Ca.6.26.27
                             gulmodarabradhnārśaḥplīhodāvartayoniśukragade/  
 medaḥkaphasaṃsṛṣṭe mārutarakte 'avagāḍhe ca//  
 
 
 Ca.6.26.28  gṛdhrasipakṣavadhādiṣu
                            virecanārheṣu vātarogeṣu/  
 vāte vibaddhamārge medaḥkaphapittaraktena//  
 
 
 Ca.6.26.29  payasā māṃsarasairvā
                            triphalārasayūṣamūtramadirābhiḥ/  
 doṣānubandhayogāt praśastameraṇḍajaṃ tailam//  
 
 
 Ca.6.26.30  tadvātanutsvabhāvāt
                            saṃyogavaśādvirecanācca jayet/  
 medosṛkpittakaphonmiśrānilarogajittasmāt//  
 
 
 Ca.6.26.31
                             balakoṣṭhavyādhivaśādāpañcapalā bhavenmātrā/  
 mṛdukoṣṭhālpabalānāṃ saha bhojyaṃ tatprayojyaṃ syāt//)
                            ityudāvartacikitsā/  
 Ca.6.26.32
                             vyāyāmatīkṣṇauṣadharūkṣamadyaprasaṅganityadrutapṛṣṭhayānāt/  
 ānūpamatsyādhyaśanādajīrṇāt syurmūtrakṛcchrāṇi nṛṇāmihāṣṭau//  
 
 
 Ca.6.26.33  pṛthaṅmalāḥ svaiḥ kupitā
                            nidānaiḥ sarve 'athavā kopamupetya bastau/  
 mūtrasya mārgaṃ paripīḍayanti yadā tadā mūtrayatīha kṛcchrāt//  
 
 
 Ca.6.26.34  tīvrā rujo
                            vaṅkṣaṇabastimeḍhre svalpaṃ muhurmūtrayatīha vātāt/  
 pītaṃ saraktaṃ sarujaṃ sadāhaṃ kṛcchrānmuhurmūtrayatīha pittāt//  
 
 
 Ca.6.26.35  basteḥ saliṅgasya
                            gurutvaśothau mūtraṃ sapicchaṃ kaphamūtrakṛcche/  
 sarvāṇi rūpāṇi tu sannipātādbhavanti tat kṛcchratamaṃ hi kṛcchram//  
 
 
 Ca.6.26.36  viśoṣayedbastigataṃ
                            saśukraṃ mūtraṃ sapittaṃ pavanaḥ kaphaṃ vā/  
 yadā tadā 'aśmaryupajāyate tu krameṇa pitteṣviva rocanā goḥ//  
 
 
 Ca.6.26.37  kadambapuṣpākṛtiraśmatulyā
                            ślakṣṇā tripuṭyapyathavā 'api mṛdvī/  
 mūtrasya cenmārgamupaiti ruddhvā mūtraṃ rujaṃ tasya karoti bastau//  
 
 
 Ca.6.26.38  sasevanīmehanabastiśūlaṃ
                            viśīrṇadhāraṃ ca karoti mūtram/  
 mṛdgāti meḍhraṃ sa tu vedanārto muhuḥ śakṛnmuñcati mehate ca//  
 
 
 Ca.6.26.39  kṣobhāt kṣate mūtrayatīha
                            sāsṛk tasyāḥ sukhaṃ mehati ca vyapāyāt/  
 eṣā 'aśmarī mārutabhinnamūrtiḥ syāccharkarā mūtrapathāt kṣarantī//  
 
 
 Ca.6.26.40  (reto 'abhighātābhihatasya
                            puṃsaḥ pravartate yasya tu mūtrakṛcchram/  
 syādvedanā vaṅkṣaṇabastimeḍhre tasyātiśūlaṃ vṛṣaṇātivṛtte//  
 
 
 Ca.6.26.41  śukreṇa
                            saṃruddhagatipravāho mūtraṃ sa kṛcchreṇa vimuñcatīha/  
 tamaṇḍayoḥ stabdhamiti bravanti reto 'abhighātāt pravadanti
                            &kṛcchram//) 
 
 
 Ca.6.26.42  śukraṃ malāścaiva pṛthak
                            pṛthagvā mūtrāśayasthāḥ prativārayanti/  
 tadvyāhataṃ mehanabastiśūlaṃ mūtraṃ saśukraṃ kurute vibaddham//  
 
 
 Ca.6.26.43  stabdhaśca śūno
                            bhṛśavedanaśca tudyeta bastirvṛṣaṇau ca tasya/  
 kṣatābhighātāt kṣatajaṃ kṣayādvā prakopitaṃ bastigataṃ vibaddham//  
 
 
 Ca.6.26.44  tīvrārti mūtreṇa
                            sahāśmarītvamāyāti tasminnatisaṃcite ca/  
 ādhmātatāṃ vindati gauravaṃ ca basterlaghutvaṃ ca viniḥsṛte 'asmin//  
 iti mūtrakṛcchranidānam/  
 Ca.6.26.45
                             abhyañjanasnehanirūhabastisnehopanāhottarabastisekān/  
 sthirādibhirvātaharaiśca siddhān dadyādrasāṃścānilamūtrakṛcchre//  
 
 
 Ca.6.26.46  punarnavairaṇḍaśatāvarībhiḥ
                            pattūravṛścīrabalāśmabhidbhiḥ/  
 dvipañcamūlena kulatthakolayavaiśca toyotkvathite kaṣāye//  
 
 
 Ca.6.26.47  tailaṃ varāharkṣavasā
                            ghṛtaṃ ca taireva kalkairlavaṇaiśca sādhyam/  
 tanmātrayā++āśu pratihanti pītaṃ śūlānvitaṃ mārutamūtrakṛcchram//  
 
 
 Ca.6.26.48  etāni cānyāni varauṣadhāni
                            piṣṭāni śastānyapi copanāhe//  
 syurlābhatastailaphalāni caiva snehāmlayuktāni sukhasvoṣṇavanti//  
 
 
 Ca.6.26.49  sekāvagāhāḥ śiśirāḥ pradehā
                            graiṣmo vidhirbastipayovirekāḥ/  
 drākṣāvidārīkṣurasairghṛtaiśca kṛcchreṣu pittaprabhaveṣu kāryāḥ//  
 
 
 Ca.6.26.50
                             śatāvarīkāśakuśaśvadaṃṣṭrāvidāriśālīkṣukaśerukāṇām/  
 kvāthaṃ suśītaṃ madhuśarkarābhyāṃ yuktaṃ pibet paittikamūtrakṛcchrī//
                         
 
 
 Ca.6.26.51  pibet kaṣāyaṃ
                            kamalotpalānāṃ śṛṅgāṭakānāmathavā vidāryāḥ/  
 &daṇḍairakāṇāmathavā 'api mūlaṃ pūrveṇa kalpena tathā 'ambu śītam//
                         
 
 
 Ca.6.26.52  ervārubījaṃ trapuṣāt
                            kusumbhāt sakuṅgkumaḥ syādvṛṣakaśca peyaḥ/  
 drākṣārasenāśmariśarkarāsu sarveṣu kṛcchreṣu praśasta eṣaḥ//  
 
 
 Ca.6.26.53  ervārubījaṃ madhukaṃ
                            &sadāru paitte pibettaṇḍuladhāvanena/  
 dārvīṃ tathaivāmalakīrasena samākṣikāṃ pittakṛte tu kṛcchre//  
 
 
 Ca.6.26.54
                             kṣāroṣṇatīkṣṇauṣadhamannapānaṃ svedo yavānnaṃ vamanaṃ nirūhāḥ/  
 takraṃ satiktauṣadhasiddhatailamabhyaṅgapānaṃ kaphamūtrakṛcchre//  
 
 
 Ca.6.26.55  vyoṣaṃ
                            &śvadaṃṣṭrātruṭisārasāsthi kolapramāṇaṃ madhumūtrayuktam/  
 pibettruṭiṃ kṣaudrayutāṃ kadalyā rasena kaiḍaryarasena vā 'api//  
 
 
 Ca.6.26.56  takreṇa yuktaṃ
                            śitivārakasya bījaṃ pibet kṛcchravināśahetoḥ/  
 pibettathā taṇḍuladhāvanena pravālacūrṇaṃ kaphamūtrakṛcchre//  
 
 
 Ca.6.26.57
                             saptacchadāragvadhakebukailādhavaṃ karañjaṃ kuṭajaṃ guḍūcīm/  
 paktvā jale tena pibedyavāgūṃ siddhaṃ kaṣāyaṃ madhusaṃyutaṃ vā//  
 
 
 Ca.6.26.58  sarvaṃ tridoṣaprabhave tu
                            vāyoḥ sthānānupūrvyā prasamīkṣya kāryam/  
 tribhyo 'adhike prāgvamanaṃ kaphe syāt pitte virekaḥ pavane tu bastiḥ//  
 iti mūtrakṛcchracikitsā/  
 Ca.6.26.59  kriyā hitā
                            sā 'aśmariśarkarābhyāṃ kṛcchre yathaiveha kaphānilābhyām/  
 kāryā 'aśmarībhedanapātanāya viśeṣayuktaṃ śṛṇu karma siddham//  
 
 
 Ca.6.26.60  pāṣāṇabhedaṃ vṛṣakaṃ
                            śvadaṃṣṭrāpāṭhābhayāvyoṣaśaṭīnikumbhāḥ/  
 &hiṃsrākharāśvāśitivārakāṇāmervārukāṇāṃ trapuṣasya bījam//  
 
 
 Ca.6.26.61  utkuñcikā hiṅgu
                            savetasāmlaṃ syāddve bṛhatyau hapuṣā vacā ca/  
 cūrṇaṃ pibedaśmaribhedapakvaṃ sarpiśca gomūtracaturguṇaṃ taiḥ//  
 
 
 Ca.6.26.62  mūlaṃ
                            śvadaṃṣṭrakṣurakorubūkāt kṣīreṇa piṣṭaṃ bṛhatīdvayācca/  
 āloḍya dadhnā madhureṇa peyaṃ dināni saptāśmaribhedanāya//  
 
 
 Ca.6.26.63
                             punarnavāyorajanīśvadaṃṣṭrāphalgupravālāśca sadarbhapuṣpāḥ/  
 kṣīrāmbumadyekṣurasaiḥ supiṣṭaṃ peyaṃ bhavedaśmariśarkarāsu//  
 
 
 Ca.6.26.64  triṭiṃ &surāhvaṃ
                            lavaṇāni pañca yavāgrajaṃ kundurukāśmabhedau/  
 kampillakaṃ gokṣurakasya bījamervārubījaṃ trapuṣasya bījam//  
 
 
 Ca.6.26.65  cūrṇīkṛtaṃ
                            citrakahiṅgumāṃsīyavānitulyaṃ triphalādvibhāgam/  
 amlairaśuktai rasamadyayūṣaiḥ peyaṃ hi gulmāśmaribhedanārtham//  
 
 
 Ca.6.26.66  bilvapramāṇo
                            ghṛtatailabhṛṣṭo yūṣaḥ kṛtaḥ śigrukamūlakalkāt/  
 śīto 'aśmabhit syāddadhimaṇḍayuktaḥ peyaḥ prakāmaṃ lavaṇena yuktaḥ//  
 
 
 Ca.6.26.67  jalena śobhāñjanamūlakalkaḥ
                            śīto hitaścāśmariśarkarāsu/  
 sitopalā vā samayāvaśūkā kṛcchreṣu sarveṣvapi bheṣajaṃ syāt//  
 
 
 Ca.6.26.68  pītvā 'atha madyaṃ nigadaṃ
                            rathena hayena vā śīghrajavena yāyāt/  
 taiḥ śarkarā pracyavate 'aśmarī tu śāmyenna cecchalyaviduddharettām//  
 
 
 Ca.6.26.69  retobhighātaprabhave tu
                            kṛcchre samīkṣya doṣaṃ pratikarma kuryāt/  
 kārpāsamūlaṃ vṛṣakāśmabhedau balā sthirādīni gavedhukā ca//  
 
 
 Ca.6.26.70  vṛścīra aindrī ca punarnavā
                            ca śatāvarī madhvasanākhyaparṇyau/  
 tatkvāthasiddhaḥ pavane rasaḥ syāt pitte 'adhike kṣīramathāpi sarpiḥ//
                         
 
 
 Ca.6.26.71  kaphe ca yūṣādikamannapānaṃ
                            saṃsargaje sarvahitaḥ kramaḥ syāt/  
 evaṃ na cecchāmyati tasya yuñjyāt surāṃ purāṇāṃ madhukāsavaṃ vā//  
 
 
 Ca.6.26.72  vihaṅgamāṃsāni ca bṛṃhaṇāya
                            bastīṃśca śukrāśayaśodhanārtham/  
 śuddhasya tṛptasya ca vṛṣyayogaiḥ priyānukūlāḥ pramadā vidheyāḥ//  
 
 
 Ca.6.26.73  raktodbhave
                            tūtpalanālatālakāsekṣubālekṣukaśerukāṇi/  
 pibet sitākṣaudrayutāni khādedikṣuṃ vidārīṃ tripuṣāṇi caiva//  
 
 
 Ca.6.26.74  ghṛtaṃ śvadaṃṣṭrāsvarasena
                            siddhaṃ kṣīreṇa caivāṣṭaguṇena peyam/  
 sthirādikānāṃ kanakādikānāmekaikaśo vā vidhinaiva tena//  
 
 
 Ca.6.26.75  kṣīreṇa
                            bastirmadhurauṣadhaiḥ syāttailena vā svākuphalotthitena//  
 yanmūtrakṛcchre vihitaṃ tu paitte kāryaṃ tu tacchoṇitamūtrakṛcchre//  
 
 
 Ca.6.26.76
                             vyāyāmasaṃdhāraṇaśuṣkarūkṣapiṣṭānnavātārkakaravyavāyān/  
 kharjūraśālūkakapitthajambūbisaṃ kaṣāyaṃ na rasaṃ bhajeta//  
 ityaśmarīcikitsā/  
 Ca.6.26.77
                             vyāyāmatīkṣṇātivirekabasticintābhayatrāsagadāticārāḥ/  
 chardyāmasaṃdhāraṇakarśanāni hṛdrogakartṝṇi tathā 'abhighātaḥ//  
 
 
 Ca.6.26.78
                             vaivarṇyamūrcchājvarakāsahikkāśvāsāsyavairasyatṛṣāpramohāḥ/  
 chardiḥ kaphotkleśarujo 'aruciśca hṛdrogajāḥ syurvividhāstathā 'anye//  
 
 
 Ca.6.26.79
                             hṛcchūnyabhāvadravaśoṣabhedastambhāḥ samohāḥ pavanādviśeṣaḥ/  
 pittāttamodūyanadāhamohāḥ saṃtrāsatāpajvarapītabhāvāḥ//  
 
 
 Ca.6.26.80  stabdhaṃ guru syāt stimitaṃ
                            ca marma kaphāt prasekajvarakāsatandrāḥ/  
 vidyāttridoṣaṃ tvapi sarvaliṅgaṃ tīvrārtitodaṃ kṛmijaṃ sakaṇḍūm//  
 
 
 Ca.6.26.81  tailaṃ
                            sasauvīrakamastutakraṃ vāte prapeyaṃ lavaṇaṃ sukhoṣṇam/  
 mūtrāmbusiddhaṃ lavaṇaiśca tailamānāhagulmārtihṛdāmayaghnam//  
 
 
 Ca.6.26.82  punarnavāṃ dāru
                            sapañcamūlaṃ rāsnāṃ yavān bilvakulatthakolam/  
 paktvā jale tena vipācya taialmabhyaṅgapāne 'anilahṛdgadaghnam//  
 
 
 Ca.6.26.83
                             harītakīnāgarapuṣkarāhvairvayaḥkayasthālavaṇaiśca kalkaiḥ/  
 sahiṅgubhiḥ sādhitamagryasarpirgulme sahṛtpārśvagade 'anilotthe//  
 
 
 Ca.6.26.84  sapuṣkarāhvaṃ
                            phalapūramūlaṃ mahauṣadhaṃ śaṭyabhayā ca kalkāḥ/  
 kṣārāmbusarpirlavaṇairvimiśrāḥ syurvātahṛdrogavikartikāghnāḥ//  
 
 
 Ca.6.26.85  kvāthaḥ kṛtaḥ
                            pauṣkaramātuluṅgapalāśabhūtīkaśaṭīsurāhvaiḥ/  
 sanāgarājājivacāyavānīkṣāraḥ sukhoṣṇo lavaṇaśca peyaḥ//  
 
 
 Ca.6.26.86
                             pathyāśaṭīpauṣkarapañcakolāt samātuluṅgādyamakena kalkaḥ/  
 guḍaprasannālavaṇaiśca bhṛṣṭo hṛtpārśvapṛṣṭhodarayoniśūle//  
 
 
 Ca.6.26.87  syāttryūṣaṇaṃ dve triphale
                            sapāṭhe nidigdhikāgokṣurakau bale dve/  
 ṛddhistruṭistāmalakī svaguptā mede madhūkaṃ madhukaṃ sthirā ca//  
 
 
 Ca.6.26.88  śatāvarī jīvakapṛśniparṇyau
                            dravyairimairakṣasamaiḥ supiṣṭaiḥ/  
 prasthaṃ ghṛtasyeha pacedvidhijñaḥ prasthena dadhnā tvatha māhiṣeṇa//
                         
 
 
 Ca.6.26.89  mātrāṃ palaṃ cārdhapalaṃ
                            picuṃ vā prayojayenmākṣikasaṃprayuktām/  
 śvāse sakāse tvatha pāṇḍuroge halīmake hṛdgrahaṇīpradoṣe//  
 
 
 Ca.6.26.90  śītāḥ pradehāḥ pariṣecanāni
                            tathā vireko hṛdi pittaduṣṭe/  
 drākṣāsitākṣaudraparūṣakaiḥ syācchuddhe tu pittāpahamannapānam//  
 
 
 Ca.6.26.91
                             &yaṣṭyāhvikātiktakarohiṇībhyāṃ kalkaṃ pibeccāpi sitājalena/  
 kṣate ca sarpīṃṣi hitāni sarpirguḍāśca ye tān prasamīkṣya samyak//  
 
 
 Ca.6.26.92  dadyādbhiṣagdhanvarasāṃśca
                            gavyakṣīrāśināṃ pittahṛdāmayeṣu/  
 taireva sarve praśamaṃ prayānti pittāmayāḥ śoṇitasaṃśraya ye//  
 
 
 Ca.6.26.93
                             drākṣābalāśreyasiśarkarābhiḥ kharjūravīrarṣabhakotpalaiśca/  
 kākolimedāyugajīvakaiśca kṣīreṇa siddhaṃ mahiṣīghṛtaṃ syāt//  
 
 
 Ca.6.26.94
                             kaśerukāśaivalaśṛṅgaveraprapauṇḍarīkaṃ madhukaṃ bisasya/  
 granthiśca sarpiḥ payasā pacettaiḥ kṣaudrānvitaṃ pittahṛdāmayaghnam//
                         
 
 
 Ca.6.26.95  sthirādikalkaiḥ payasā ca
                            siddhaṃ drākṣārasenekṣurasena vā 'api/  
 sarpirhitaṃ svāduphalekṣujāśca rasāḥ suśītā hṛdi pittaduṣṭe//  
 
 
 Ca.6.26.96  svinnasya vāntasya
                            vilaṅghitasya kriyā kaphaghnī kaphamarmaroge/  
 kaulatthadhānyaiśca rasairyavānnaṃ pānāni tīkṣṇāni &ca śaṅkarāṇi//
                         
 
 
 Ca.6.26.97  mūtre śṛtāḥ
                            kaṭphalaśṛṅgaverapītadrupathyātiviṣāḥ pradeyāḥ/  
 &kṛṣṇāśaṭīpuṣkaramūlarāsnāvacābhayānāgaracūrṇakaṃ ca//  
 
 
 Ca.6.26.98
                             udumbarāśvatthavaṭārjunākhye pālāśarauhītakakhāvire ca/  
 kvāthe trivṛttryūṣaṇacūrṇasiddho lehaḥ kaphaghno 'aśiśirāmbuyuktaḥ//  
 
 
 Ca.6.26.99  śilāhvayaṃ vā
                            bhiṣagapramattaḥ prayojayet kalpavidhānadiṣṭam/  
 prāśaṃ &tathā++āgastyamathāpi lehaṃ rasāyanaṃ brāhmamathāmalakyāḥ//
                         
 
 
 Ca.6.26.100  tridoṣaje laṅghanamāditaḥ
                            syādannaṃ ca sarveṣu hitaṃ vidheyam/  
 hīnātimadhyatvamavekṣya caiva kāryaṃ trayāṇāmapi karma śastam//  
 
 
 Ca.6.26.101  bhuktea+dhikaṃ jīryati
                            śūlamalpaṃ jīrṇe sthitaṃ cet suradārukuṣṭham/  
 satilvakaṃ dve lavaṇe viḍaṅgamuṣṇāmbunā sātiviṣaṃ pibet saḥ//  
 
 
 Ca.6.26.102  jīrṇe 'adhike
                            snehavirecanaṃ syāt phalairvirecyo yadi jīryati syāt/  
 triṣveva kāleṣvadhike tu śūle tīkṣṇaṃ hitaṃ mūlavirecanaṃ syāt//  
 
 
 Ca.6.26.103  prāyo 'anilo ruddhagatiḥ
                            prakupyatyāmāśaye śodhanameva tasmāt/  
 kāryaṃ tathā laṅghanapācanaṃ ca sarvaṃ kṛmighnaṃ kṛmihṛdgade ca//  
 iti hṛdrogacikitsā/  
 Ca.6.26.104
                             saṃdhāraṇājīrṇarajotibhāṣyakrodhartuvaiṣamyaśirobhitāpaiḥ/  
 prajāgarātisvapanāmbuśītairavaśyayā maithunabāṣpadhūmaiḥ//  
 
 
 Ca.6.26.105  saṃstyānadoṣe śirasi
                            pravṛddho vāyuḥ pratiśyāyamudīrayettu/  
 ghrāṇārtitodau kṣavathurjalābhaḥ srāvo 'anilāt sasvaramūrdharogaḥ//  
 
 
 Ca.6.26.106
                             nāsāgrapākajvaravaktraśoṣatṛṣṇoṣṇapītasravaṇāni pittāt/  
 kāsārucisrāvaghanaprasekāḥ kaphādguruḥ srotasi cāpi kaṇḍūḥ//  
 
 
 Ca.6.26.107  sarvāṇi rūpāṇi tu
                            sannipātāt syuḥ pīnase &tīvraruje 'atiduḥkhe/  
 sarvo 'ativṛddho 'ahitabhojanāttu duṣṭapratiśyāya upekṣitaḥ syāt//  
 
 
 Ca.6.26.108  tatastu rogāḥ kṣavathuśca
                            nāsāśoṣaḥ pratīnāhaparisravau ca/  
 ghrāṇasya pūtitvamapīnasaśca sapākaśothārbudapūyaraktāḥ//  
 
 
 Ca.6.26.109  arūṃsi
                            śīrṣaśravaṇākṣirogakhālityaharyarjunalomabhāvāḥ/  
 tṛṭśvāsakāsajvararaktapittavaisvaryaśoṣāśca tato bhavanti//  
 
 
 Ca.6.26.110
                             rodhābhighātasravaśoṣapākairghrāṇaṃ yutaṃ yaśca na vetti
                            gandham/  
 durgandhi cāsyaṃ bahuśaḥprakopi duṣṭapratiśyāyamudāharettam//  
 
 
 Ca.6.26.111  saṃspṛśya marmāṇyanilastu
                            mūrdhni viṣvakpathasthaḥ kṣavathuṃ karoti/  
 kruddhaḥ sa saṃśoṣya kaphaṃ tu nāsāśṛṅgāṭakaghrāṇaviśoṣaṇaṃ ca//  
 
 
 Ca.6.26.112  ucchvāsamārgaṃ tu kaphaḥ
                            savāto rundhyāt pratīnāhamudāharettam/  
 yo mastuluṅgādghanapītapakvaḥ kaphaḥ &sravedeṣa parisravastu//  
 
 
 Ca.6.26.113
                             vaivarṇyadaurgandhyamupekṣyā tu syāt pūtinasyaṃ
                            śvayathurbhramaśca/  
 ānahyate yasya viśuṣyate ca praklidyate dhūpyati cāpi nāsā//  
 
 
 Ca.6.26.114  na vetti yo
                            gandharasāṃśca janturjuṣṭaṃ vyavasyettamapīnasena/  
 taṃ cānilaśleṣmabhavaṃ vikāraṃ brūyāt pratiśyāyasamānaliṅgam//  
 
 
 Ca.6.26.115  sadāharāgaḥ śvayathuḥ
                            sapākaḥ syād ghrāṇapāko 'api ca raktapittāt/  
 ghrāṇaśritāsṛkprabhṛtīna pradūṣya kurvanti nāsāśvayathuṃ malāśca//  
 
 
 Ca.6.26.116  ghrāṇe tathocchvāsagatiṃ
                            nirudhya māṃsāsradoṣādapi cārbudāni/  
 ghrāṇāt sravedvā śravaṇānmukhādvā pittāktamasraṃ tvapi pūyaraktam//  
 
 
 Ca.6.26.117  kuryāt sapittaḥ
                            pavanastvagādīn saṃdūṣya cārūṃṣi sapākavanti/  
 nāsā pradīpteva narasya yasya dīptaṃ tu taṃ rogamudāharanti//  
 iti nāsāroganidānam/  
 Ca.6.26.118  bhṛśārtiśūlaṃ sphuratīha
                            vātāt pittāt sadāhārti kaphādguru syāt/  
 sarvaistridoṣaṃ krimibhistu kaṇḍūrdaurgandhyatodārtiyutaṃ śiraḥ syāt//  
 iti śiroroganidānam/  
 Ca.6.26.119  mukhāmaye mārutaje tu
                            śoṣakārkaśyaraukṣyāṇi calā rujaśca/  
 kṛṣṇāruṇaṃ niṣpatanaṃ saśītaṃ prasraṃsanaspandanatodabhedāḥ//  
 
 
 Ca.6.26.120
                             &tṛṣṇājvarasphoṭakatāludāhā dhūmāyanaṃ cāpyavadīrṇatā ca/  
 pittāt samūrcchā vividhā rujaśca varṇāśca śuklāruṇavarṇavarjyāḥ//  
 
 
 Ca.6.26.121  kaṇḍūrgurutvaṃ
                            sitavijjalatvaṃ sneho 'arucirjāḍyakaphaprasekau/  
 utkleśamandānalatā ca tandrā rujaśca mandāḥ kaphavaktraroge//  
 
 
 Ca.6.26.122  sarvāṇi rūpāṇi tu
                            vaktraroge bhavanti yasmin sa tu sarvajaḥ syāt/  
 saṃsthānadūṣyākṛtināmabhedāccaite catuḥṣaṣṭividhā bhavanti//  
 
 
 Ca.6.26.123  śālākyatantre 'abhihitāni
                            teṣāṃ nimittarūpākṛtibheṣajāni/  
 yathāpradeśaṃ tu caturvidhasya kriyāṃ pravakṣyāmi mukhāmayasya//  
 iti mukharoganidānam/  
 Ca.6.26.124  vātādibhiḥ
                            śokabhayātilobhakrodhairmanoghnāśanagandharūpaiḥ/  
 arocakāḥ syuḥ parihṛṣṭadantaḥ kaṣāyavaktraśca mato 'anilena//  
 
 
 Ca.6.26.125  kaṭvamlamuṣṇaṃ virasaṃ ca
                            pūti pittena vidyāllavaṇaṃ ca vaktram/  
 mādhuryapaicchilyagurutvaśaitya&vibaddhasaṃbaddhayutaṃ kaphena//  
 
 
 Ca.6.26.126  arocake
                            śokabhayānilobha&krodhādyahṛdyāśanagandhaje syāt/  
 svābhāvikaṃ vaktramathāruciśca tridoṣaje naikarasaṃ bhavettu//  
 ityarocakanidānam/  
 Ca.6.26.127  nādo 'atirukkarṇamalasya
                            śoṣaḥ srāvastanuścāśravaṇaṃ ca vātāt/  
 śophaḥ sarāgo daraṇaṃ vidāhaḥ sapītapūtiśravaṇaṃ ca pittāt//  
 
 
 Ca.6.26.128
                             vaiśrutyakaṇḍūsthiraśophaśuklasnigdhaśrutiḥ śleṣmabhave 'alparuk
                            ca/  
 sarvāṇi rūpāṇi tu sannipātāt srāvaśca tatrādhikadoṣavarṇaḥ//  
 iti karṇaroganidānam/  
 Ca.6.26.129  &alpastu
                            rāgo 'anupadehavāṃśca satodabhedo 'anilajākṣiroge/  
 pittāt sadāho 'atirujaḥ sarāgaḥ pītopadehaḥ subhṛśoṣṇavāhī//  
 
 
 Ca.6.26.130  śuklopadehaṃ
                            bahupicchilāśru netraṃ kaphāt syādgurutā sakaṇḍuḥ/  
 sarvāṇi rūpāṇi tu sannipātānnetrāmayāḥ ṣaṇṇavatistu bhedāt//  
 
 
 Ca.6.26.131
                             teṣāmabhivyaktirabhipradiṣṭā śālākyatantreṣu cikitsitaṃ ca/  
 parādhikāre tu na vistaroktiḥ śasteti tenātra na naḥ prayāsaḥ//  
 iti netraroganidānam/  
 Ca.6.26.132  tejo 'anilādyaiḥ saha
                            keśabhūmiṃ dagdhvā++āśu kuryāt khalatiṃ narasya/  
 kiṃcittu dagdhvā palitāni kuryāddhariprabhatvaṃ ca śiroruhāṇām//  
 
 
 Ca.6.26.133
                             ityūrdhvajatrūtthagadaikadeśas&tantre
                            nibaddho 'ayamaśūnyatārtham/  
 ataḥ paraṃ bheṣajasaṃgrahaṃ tu nibodha saṃkṣepata ucyamānam//  
 iti khālityaroganidānam/  
 Ca.6.26.134  vātāt sakāsavaisvarye
                            sakṣāraṃ pīnase vṛtam/  
 pibedrasaṃ payaścoṣṇaṃ snaihikaṃ dhūmameva vā//  
 
 
 Ca.6.26.135  śatāhvā tvagbalā mūlaṃ
                            syonākairaṇḍabilvajam/  
 sāragvadhaṃ pibedvartiṃ madhūcchiṣṭavasāghṛtaiḥ//  
 
 
 Ca.6.26.136  athavā saghṛtān saktūn
                            kṛtvā mallakasaṃpuṭe/  
 navapratiśyāyavatāṃ dhūmaṃ vaidyaḥ prayojayet//  
 
 
 Ca.6.26.137  śaṅkhamūrdhalalāṭārtau
                            pāṇisvedopanāhanam/  
 svabhyakte kṣavathusrāvarodhādau saṃkarādayaḥ//  
 
 
 Ca.6.26.138  ghreyāśca
                            rohiṣājājīvacātarkāricorakāḥ/  
 tvakpatramaricailānāṃ cūrṇā vā sopakuñcikāḥ//  
 
 
 Ca.6.26.139  srotaḥśṛṅgāṭanāsākṣiśoṣe
                            tailaṃ ca nāvanam/  
 prabhāvyāje tilān kṣīre tena piṣṭāṃstaduṣmaṇā//  
 
 
 Ca.6.26.140  mandasvinnān
                            sayaṣṭyāhvacūrṇāṃstenaiva pīḍayet/  
 daśamūlasya niṣkvāthe rāsnāmadhukakalkavat//  
 
 
 Ca.6.26.141  siddhaṃ sasaindhavaṃ
                            tailaṃ daśakṛtvo 'aṇu tat smṛtam/  
 snigdhasyāsthāpanairdoṣaṃ nirharedvātapīnase//  
 
 
 Ca.6.26.142  snigdhāmloṣṇaiśca
                            laghvannaṃ grāmyādīnāṃ rasairhitam/  
 uṣṇāmbunā snānapāne nivātoṣṇapratiśrayaḥ//  
 
 
 Ca.6.26.143
                             cintāvyāyāmavākceṣṭāvyavāyavirato bhavet/  
 vātaje pīnase dhīmānicchannevātmano hitam//  
 
 
 Ca.6.26.144  paitte sarpiḥ pibet
                            &siddhaṃ śṛṅgaveraśṛtaṃ payaḥ/  
 pācanārthaṃ pibet pakve kāryaṃ mūrdhavirecanam//  
 
 
 Ca.6.26.145
                             pāṭhādvirajanīmūrvāpippalījātipallavaiḥ/  
 dantyā ca sādhitaṃ tailaṃ nasyaṃ syāt pakvapīnase//  
 
 
 Ca.6.26.146  pūyāsre raktapittaghnāḥ
                            kaṣāyā nāvanāni ca/  
 &pākadāhaḍhyarūkṣeṣu śītā &lepāḥ sasecanāḥ//  
 
 
 Ca.6.26.147  &ghreyanasyopacārāśca
                            kaṣāyāḥ svāduśītalāḥ/  
 mandapitte pratiśyāye snigdhaiḥ kuryādvirecanam//  
 
 
 Ca.6.26.148  ghṛtaṃ kṣīraṃ yavāḥ
                            śālirgodhūmā jāṅgalā rasāḥ/  
 śītāmlāstiktaśākāni yūṣā mudgādibhirhitāḥ//  
 
 
 Ca.6.26.149  gauravārocakeṣvādau
                            laṅghanaṃ kaphapīnase/  
 svedāḥ sekāśca pākārthaṃ lipte śirasi sarpiṣā//  
 
 
 Ca.6.26.150  laśunaṃ mudgacūrṇena
                            vyoṣakṣāraghṛtairyutam/  
 deyaṃ kaphaghnavamanamutkliṣṭaśleṣmaṇe hitam//  
 
 
 Ca.6.26.151  apīnase pūtinasye
                            ghrāṇasrāve sakaṇḍuke/  
 dhūmaḥ śasto 'avapīḍaśca kaṭubhiḥ kaphapīnase//  
 
 
 Ca.6.26.152  namaḥśilā vacā vyoṣaṃ
                            viḍaṅgaṃ hiṅgu gugguluḥ/  
 cūrṇo ghreyaḥ pradhamanaṃ kaṭubhiśca phalaistathā//  
 
 
 Ca.6.26.153
                             bhārgīmadanatarkārīsurasādivipācite/  
 mūtre lākṣā vacā lambā viḍaṅgaṃ kuṣṭhapippalī//  
 
 
 Ca.6.26.154  kṛtvā kalkaṃ karañjaṃ ca
                            tailaṃ taiḥ sārṣapaṃ pacet/  
 pākānmukte ghane nasyametanmedonibhe kaphe//  
 
 
 Ca.6.26.155  snigdhasya vyāhate vege
                            cchardanaṃ kaphapīnase/  
 vamanīyaśṛtakṣīratilamāṣayavāgunā//  
 
 
 Ca.6.26.156
                             vārtākakulakavyoṣakulatthāḍhakimudgajāḥ/  
 yūṣāḥ kaphaghnamannaṃ ca śastamuṣṇāmbuseca(va)nam//  
 
 
 Ca.6.26.157  sarvajit pīnase duṣṭe
                            kāryaṃ śophe ca śophajit/  
 ksāro 'arbudādhimāṃseṣu kriyā śeṣeṣvavekṣya ca//  
 iti pīnasanāsārogacikitsā/  
 Ca.6.26.158  vātike śiraso roge snehān
                            svedān sanāvanān/  
 pānānnamupanāhāṃśca kuryādvātāmayāpahān//  
 
 
 Ca.6.26.159  tailabhṛṣṭairagurvādyaiḥ
                            sukhoṣṇairupanāhanam/  
 jīvanīyaiḥ sumanasā matsyairmāṃsaiśca śasyate//  
 
 
 Ca.6.26.160  rāsnāsthirādibhiḥ siddhaṃ
                            sakṣīraṃ nasyamartinut/  
 tailaṃ rāsnādvikākolīśarkarābhirathāpi vā//  
 
 
 Ca.6.26.161
                             balāmadhūkayaṣṭyāhvavidārīcandanotpalaiḥ/  
 jīvakarṣabhakadrākṣāśarkarābhiśca sādhitaḥ//  
 
 
 Ca.6.26.162  prasthastailasya sakṣīro
                            jāṅgalārdhatulārase/  
 nasyaṃ sarvordhvajatrūtthavātapittāmayāpaham//  
 
 
 Ca.6.26.163
                             daśamūlabalārāsnātriphalāmadhukaiḥ saha/  
 mayūraṃ pakṣapittāntraśakṛttuṇḍāṅgrivarjitam//  
 
 
 Ca.6.26.164  jale paktvā ghṛtaprasthaṃ
                            tasmin kṣīrasamaṃ pacet/  
 madhuraiḥ kārṣikaiḥ kalkaiḥ śirorogārditāpaham//  
 
 
 Ca.6.26.165
                             karṇākṣināsikājihvātālvāsyagalaroganut/  
 māyūramitivikhyātamūrdhvajatrugadāpaham//  
 iti māyūraghṛtam/  
 Ca.6.26.166  etenaiva kaṣāyeṇa
                            ghṛtaprasthaṃ vipācayet/  
 caturguṇena payasā kalkairebhiśca kārṣikaiḥ//  
 
 
 Ca.6.26.167
                             jīvantītriphalāmedāmṛdvīkardhiparūṣakaiḥ/  
 samaṅgācavikābhārgīkāśmarīsuradārubhiḥ//  
 
 
 Ca.6.26.168
                             ātmaguptāmahāmedātālakharjūramastakaiḥ/  
 &mṛṇālabisaśālūkaśṛṅgījīvakapadmakaiḥ//  
 
 
 Ca.6.26.169
                             śatāvarīvidārīkṣubṛhatīsārivāyugaiḥ/  
 mūrvāśvadaṃṣṭrarṣabhakaśṛṅgāṭakakaserukaiḥ//  
 
 
 Ca.6.26.170
                             rāsnāsthirātāmalakīrsūkṣmailāśaṭipauṣkaraiḥ/  
 punarnavātugākṣīrīkākolīdhanvayāsakaiḥ//  
 
 
 Ca.6.26.171
                             &kharjūrākṣoṭavātāmamuñjātābhiṣukairapi/  
 dravyaurebhiryathālābhaṃ pūrvakalpena sādhitam//  
 
 
 Ca.6.26.172  nasye pāne tathā 'abhyaṅge
                            bastau caiva prayojayet/  
 śirorogeṣu sarveṣu kāse śvāse ca dāruṇe//  
 
 
 Ca.6.26.173  namyāpṛṣṭhagrahe śoṣe
                            svarabhede tathā 'ardite/  
 yonyasṛkśukradoṣeṣu śastaṃ vandhyāsutapradam//  
 
 
 Ca.6.26.174  ṛtusnātā tathā nārī pītvā
                            putraṃ prasūyate/  
 mahāmāyūramityetadghṛtamātreyapūjitam//  
 iti mahāmāyūraghṛtam/  
 Ca.6.26.175  ākhubhiḥ kukkuṭairhaṃsaiḥ
                            śaśaiścāpi hi buddhimān/  
 kalpenānena vipacet sarpirūrdhvagadāpaham//  
 
 
 Ca.6.26.176  paitte ghṛtaṃ payaḥ sekāḥ
                            śītā lepāḥ sanāvanāḥ/  
 jīvanīyāni sarpīṃṣi pānānnaṃ cāpi pittanut//  
 
 
 Ca.6.26.177
                             candanośīrayaṣṭyāhvabalāvyāghranakhotpalaiḥ/  
 kṣīrapiṣṭaiḥ pradehaḥ syācchṛtairvā pariṣecanam//  
 
 
 Ca.6.26.178  tvakpatraśarkarākalkaḥ
                            supiṣṭastaṇḍulāmbunā/  
 kāryo 'avapīḍaḥ sarpiśca nasyaṃ tasyānu paittike//  
 
 
 Ca.6.26.179
                             yaṣṭyāhvacandanānantākṣīrasiddhaṃ ghṛtaṃ hitam/  
 nāvanaṃ śarkarādrākṣāmadhūkairvā 'api pittaje//  
 
 
 Ca.6.26.180  kaphaje sveditaṃ
                            dhūmanasyapradhamanādibhiḥ/  
 śuddhaṃ pralepapānānnaiḥ kaphaghnaiḥ samupācaret//  
 
 
 Ca.6.26.181  purāṇasarpiṣaḥ
                            pānaistīkṣṇairbastibhireva ca/  
 kaphānilotthite dāhaḥ śeṣayo raktamokṣaṇam//  
 
 
 Ca.6.26.182
                             eraṇḍanaladakṣaumaguggulvagurucandanaiḥ/  
 dhūmavartīṃ pibedgandhairakuṣṭhatagaraistathā//  
 
 
 Ca.6.26.183  sannipātabhave kāryā
                            sannipātahitā kriyā/  
 krimije caiva kartavyaṃ tīkṣṇaṃ mūrdhavirecanam//  
 
 
 Ca.6.26.184
                             tvagdantīvyāghrakarajaviḍaṅganavamālikāḥ/  
 apāmārgaphalaṃ bījaṃ naktamālaśirīṣayoḥ/  
 kṣavako 'aśmantako bilvaṃ haridrā hiṅgu yūthikā//  
 
 
 Ca.6.26.185  phaṇijjhakaśca
                            taistailamavimūtre caturguṇe/  
 siddhaṃ syānnāvanaṃ cūrṇaṃ caiṣāṃ pradhamanaṃ hitam//  
 
 
 Ca.6.26.186  phalaṃ śigrukarañjābhyāṃ
                            savyoṣaṃ cāvapīḍakaḥ/  
 kaṣāyaḥ svarasaḥ kṣāraścūrṇaṃ kalko 'avapīḍakaḥ//  
 
 
 Ca.6.26.187
                             śuktatiktakaṭukṣaudrakaṣāyaiḥ kavalagrahaḥ/  
 iti śirorogacikitsā/  
 dhūmaḥ pradhamanaṃ śuddhiradhaśchardanalaṅghanam//  
 
 
 Ca.6.26.188  bhojyaṃ ca mukharogeṣu
                            yathāsvaṃ doṣanuddhitam/  
 pippalyagurudārvītvagyavakṣārarasāñjanam//  
 
 
 Ca.6.26.189  pāṭhāṃ tejovatīṃ pathyāṃ
                            samabhāgaṃ vicūrṇayet/  
 mukharogeṣu sarveṣu sakṣaudraṃ tadvidhārayet//  
 
 
 Ca.6.26.190  sīdhumādhavamādhvīkaiḥ
                            śreṣṭho 'ayaṃ kavalagrahaḥ/  
 tejohvāmabhayāmelāṃ samaṅgāṃ kaṭukāṃ ghanam//  
 
 
 Ca.6.26.191  pāṭhāṃ jyotiṣmatīṃ
                            lodhraṃ dārvīṃ kuṣṭhaṃ ca cūrṇayet/  
 dantānāṃ gharṣaṇaṃ raktasrāvakaṇḍūrujāpaham//  
 
 
 Ca.6.26.192
                             pañcakolakatālīsapatrailāmaricatvacaḥ/  
 palāśamuṣkakakṣārayavakṣārāśca cūrṇitāḥ//  
 
 
 Ca.6.26.193  guḍe purāṇe dviguṇe
                            kvathite guṭikāḥ kṛtāḥ/  
 karkandhumātrāḥ saptāhaṃ sthitā muṣkakabhasmani//  
 
 
 Ca.6.26.194  kaṇṭharogeṣu sarveṣu
                            &dhāryāḥ syuramṛtopamāḥ/  
 gṛhadhūmo yavakṣāraḥ pāṭhā vyoṣaṃ rasāñjanam//  
 
 
 Ca.6.26.195  tejohvā triphalā lodhraṃ
                            citrakaśceti cūrṇitam/  
 sakṣaudraṃ dhārayedetadgalarogavināśanam//  
 
 
 Ca.6.26.196  kālakaṃ nāma tacūrṇaṃ
                            dantāsyagalaroganut/  
 iti kālakacūrṇam/  
 manaḥśilā yavakṣāro haritālaṃ sasaindhavam//  
 
 
 Ca.6.26.197  dārvītvak ceti taccūrṇaṃ
                            mākṣikeṇa samāyutam/  
 mūrcchitaṃ ghṛtamaṇḍena kaṇṭharogeṣu dhārayet//  
 
 
 Ca.6.26.198  mukharogeṣu ca śreṣṭhaṃ
                            pītakaṃ nāma kīrtitam/  
 iti pītakacūrṇam/  
 mṛdvīkā kaṭukā vyoṣaṃ dārvītvak triphalā ghanam//  
 
 
 Ca.6.26.199  mūrcchitaṃ ghṛtamaṇḍena
                            kaṇṭharogeṣu dhārayet/  
 pāṭhā rasāñjanaṃ mūrvā tejohveti ca cūrṇitam//  
 
 
 Ca.6.26.200  kṣaudrayuktaṃ vidhātavyaṃ
                            galaroge bhiṣagjitam/  
 yogāstvete trayaḥ proktā vātapittakaphāpahāḥ//  
 
 
 Ca.6.26.201
                             kaṭukātiviṣāpāṭhādārvīmustakaliṅgakāḥ/  
 gomūtrakvathitāḥ peyāḥ kaṇṭharogavināśanāḥ//  
 
 
 Ca.6.26.202  svarasaḥ kvathito dārvyā
                            ghanībhūto rasakriyā/  
 sakṣaudrā mukharogāsṛgdoṣanāḍīvraṇāpahā//  
 
 
 Ca.6.26.203  tāluśoṣe &tvatṛṣṇasya
                            sarpirauttarabhaktikam/  
 nāvanaṃ madhurāḥ snigdhāḥ śītāścaiva rasā hitāḥ//  
 
 
 Ca.6.26.204  mukhapāke sirākarma
                            śiraḥkāyavirecanam/  
 mūtratailaghṛtakṣaudrakṣīraiśca kavalagrahāḥ//  
 
 
 Ca.6.26.205
                             sakṣaudrāstriphalāpāṭhāmṛdvīkājātipallavāḥ/  
 kaṣāyatiktakāḥ śītāḥ kvāthāśca mukhadhāvanāḥ//  
 
 
 Ca.6.26.206  tulāṃ khadirasārasya
                            dviguṇāmarimedasaḥ/  
 prakṣālya jarjarīkṛtya caturdroṇe 'ambhasaḥ pacet//  
 
 
 Ca.6.26.207  droṇaśeṣaṃ kaṣāyaṃ taṃ
                            pūtvā bhūyaḥ pacecchanaiḥ/  
 tatastasmin ghanībhūte cūrṇīkṛtyākṣabhāgikam//  
 
 
 Ca.6.26.208  candanaṃ padmakośīraṃ
                            mañjiṣṭhā dhātakī ghanam/  
 prapauṇḍarīkaṃ yaṣṭyāhvatvagelāpadmakeśaram//  
 
 
 Ca.6.26.209  lākṣāṃ rasāñjanaṃ
                            māṃsītriphalālodhravālakam/  
 rajanyau phalinīmelāṃ samaṅgāṃ kaṭphlaṃ vacām//  
 
 
 Ca.6.26.210
                             yavāsāgurupattaṅgagairikāñjanamāvapet/  
 lavaṅganakhakakkolajātikośān palonmitān//  
 
 
 Ca.6.26.211  karpūrakuḍavaṃ cāpi
                            kṣipecchīte 'avatārite/  
 tatastu guṭikāḥ kāryāḥ śuṣkāścāsyena dhārayet//  
 
 
 Ca.6.26.212  tailaṃ cānena kalkena
                            kaṣāyeṇa ca sādhayet/  
 dantānāṃ calanabhraṃśaśauśiryakrimiroganut//  
 
 
 Ca.6.26.213
                             mukhapākāsyadaurgandhyajāḍyārocakanāśanam/  
 srāvopalepapaicchilyavaisvaryagalaśoṣanut//  
 
 
 Ca.6.26.214  dantāsyagalarogeṣu
                            sarveṣvetat parāyaṇam/  
 khadirādiguṭīkeyaṃ tailaṃ ca khadirādikam//  
 iti khadirādiguṭikā tailaṃ ca/  
 Ca.6.26.215  arucau kavalagrāhā dhūmāḥ
                            samukhadhāvanāḥ/  
 manojñamannapānaṃ ca harṣaṇāśvāsanāni ca//  
 
 
 Ca.6.26.216
                             kuṣṭhasauvarcalājājīśarkarāmaricaṃ biḍam/  
 dhātryelāpadmakośīrapippalyutpalacandanam//  
 
 
 Ca.6.26.217  lodhraṃ tejovatī pathyā
                            tryūṣaṇaṃ sayavāgrajam/  
 ārdradāḍimaniryāsaścājājīśarkarāyutaḥ//  
 
 
 Ca.6.26.218  satailamākṣikāstvete
                            catvāraḥ kavalagrahāḥ/  
 caturo 'arocakān hanyurvātādyekajasarvajān//  
 
 
 Ca.6.26.219
                             kāravīmaricājājīdrākṣāvṛkṣāmladāḍimam/  
 sauvarcalaṃ guḍaḥ kṣaudraṃ sarvārocakanāśanam//  
 
 
 Ca.6.26.220  bastiṃ samīraṇe, pitte
                            virekaṃ, vamanaṃ kaphe/  
 kuryāddhṛdyānukūlāni harṣaṇaṃ ca manoghnaje//  
 ityarocakacikitsā/  
 Ca.6.26.221  karṇaśūle tu vātaghnī
                            hitā pīnasavat kriyā/  
 pradehāḥ pūraṇaṃ nasyaṃ pākasrāve vraṇakriyāḥ//  
 
 
 Ca.6.26.222  bhojyāni ca yathādoṣaṃ
                            kuryāt snehāṃśca pūraṇān/  
 hiṅgutumbaruśuṇṭhībhistailaṃ tu sārṣapaṃ pacet//  
 
 
 Ca.6.26.223  etaddhi pūraṇaṃ śreṣṭhaṃ
                            karṇaśūlanivāraṇam/  
 devadāruvacāśuṇṭhīśatāhvākuṣṭhasaindhavaiḥ//  
 
 
 Ca.6.26.224  tailaṃ siddhaṃ bastamūtre
                            karṇaśūlanivāraṇam/  
 varāṭakān samāhṛtya dahenmṛdbhājane nave//  
 
 
 Ca.6.26.225  tadbhasma
                            &ścyotayettena gandhatailaṃ vipācayet/  
 rasāñjanasya śuṇṭhyāśca kalkābhyāṃ karṇaśūlanut//  
 
 
 Ca.6.26.226  &śuṣkamūlakaśuṇṭhānāṃ
                            kṣāro hiṅgu mahauṣadham/  
 śatapuṣpā vacā kuṣṭhaṃ dāru śigru rasāñjanam//  
 
 
 Ca.6.26.227
                             sauvarcalayavakṣārasvārjikodbhidasaindhavam/  
 bhūrjagranthirbiḍaṃ mustaṃ madhuśuktaṃ caturguṇam//  
 
 
 Ca.6.26.228  mātuluṅgarasaścaiva
                            kadalyā rasa eva ca/  
 &sarvairetairyathoddiṣṭaiḥ kṣāratailaṃ vipācayet//  
 
 
 Ca.6.26.229  bādhiryaṃ karṇanādaśca
                            pūyasrāvaśca dāruṇaḥ/  
 krimayaḥ karṇaśūlaṃ ca pūraṇādasya &naśyati//  
 
 
 Ca.6.26.230  mukhakarṇākṣirogeṣu
                            yathoktaṃ pīnase vidhim/  
 kuryādbhiṣak samīkṣyādau doṣakālabalābalam//  
 iti karṇarogacikitsā/  
 Ca.6.26.231  utpannamātre taruṇe
                            netraroge biḍālakaḥ/  
 kāryo dāhopadehāśruśopharāganivāraṇaḥ//  
 
 
 Ca.6.26.232  nāgaraṃ saindhavaṃ
                            sarpirmaṇḍena ca rasakriyā/  
 nighṛṣṭaṃ vātike tadvanmadhusaindhavagairikam//  
 
 
 Ca.6.26.233  tathā śāvarakaṃ lodhraṃ
                            ghṛtabhṛṣṭaṃ biḍālakaḥ/  
 tadvat kāryo harītakyā ghṛtabhṛṣṭo rujāpahaḥ//  
 
 
 Ca.6.26.234  paittike
                            candanānantāmañjiṣṭhābhirbiḍālakaḥ/  
 kāryaḥ padmakayaṣṭyāhvamāṃsīkālīyakaistathā//  
 
 
 Ca.6.26.235  gairikaṃ saindhavaṃ
                            mustaṃ rocanā &ca rasakriyā/  
 kaphe kāryā tathā kṣaudraṃ priyaṅguḥ samanaḥśilā//  
 
 
 Ca.6.26.236  sannipāte tu sarvaiḥ
                            syādbahirakṣṇoḥ pralepanam/  
 &pakṣmāṇyaspṛśyatā kāryaṃ saṃpakve tvañjanaṃ tryahāt//  
 
 
 Ca.6.26.237  āścyotanaṃ mārutaje
                            kvātho bilvādibhirhitaḥ/  
 koṣṇaḥ sairaṇḍatarkārībṛhatīmadhuśigrubhiḥ//  
 
 
 Ca.6.26.238
                             pṛthvīkādārvimañjiṣṭhālākṣādvimadhukotpalaiḥ/  
 kvāthaḥ saśarkaraḥ śītaḥ pūraṇaṃ raktapittanut//  
 
 
 Ca.6.26.239
                             &nāgaratriphalāmustanimbavāsārasaḥ kaphe/  
 koṣṇamāścyotanaṃ miśrairoṣadhaiḥ sānnipātake//  
 
 
 Ca.6.26.240  bṛhatyeraṇḍamūlatvak
                            śigroḥ puṣpaṃ sasaindhavam/  
 ajākṣīreṇa piṣṭaṃ syādvartirvātākṣiroganut//  
 
 
 Ca.6.26.241  sumanaḥkorakāḥ
                            śaṅkhastriphalā madhukaṃ balā/  
 pittaraktāpahā vartiḥ piṣṭā divyena vāriṇā//  
 
 
 Ca.6.26.242  saindhavaṃ triphalā
                            vyoṣaṃ śaṅkhanābhiḥ samudrajaḥ/  
 phenaḥ śaileyakaṃ sarjo vartiḥ śleṣmākṣiroganut//  
 
 
 Ca.6.26.243  amṛtāhvā bisaṃ bilvaṃ
                            paṭolaṃ chāgalaṃ śakṛt/  
 prapauṇḍarīkaṃ yaṣṭyāhvaṃ dārvī kālānusārivā//  
 
 
 Ca.6.26.244  eṣāmaṣṭapalān bhāgān
                            sudhautāñjarjarīkṛtān/  
 toye paktvā rase pūte bhūyaḥ pakve rase ghane//  
 
 
 Ca.6.26.245  karṣaṃ ca
                            śvetamaricājjātīpuṣpānnavāt palam/  
 cūrṇaṃ kṣiptvā kṛtā vartiḥ &sarvaghnī dṛkprasādanī//  
 
 
 Ca.6.26.246
                             śaṅkhapravālavaidūryalauhatāmraplavāsthibhiḥ/  
 srotojaśvetamaricairvartiḥ sarvākṣiroganut//  
 
 
 Ca.6.26.247  śāṇārdhaṃ maricāddvau ca
                            pippalyarṇavaphenayoḥ/  
 śāṇārdhaṃ saindhavācchāṇā nava sauvīrakāñjanāt//  
 
 
 Ca.6.26.248  piṣṭaṃ susūkṣmaṃ citrāyāṃ
                            cūrṇāñjanamidaṃ śubham/  
 kaṇḍūkācakaphārtānāṃ malānāṃ ca viśodhanam//  
 
 
 Ca.6.26.249  bastamūtre tryahaṃ
                            &sthāpyamelācūrṇaṃ subhāvitam/  
 cūrṇāñjanaṃ hi taimiryakrimipillamalāpaham//  
 
 
 Ca.6.26.250  sauvīramañjanaṃ tutthaṃ
                            tāpyo dhāturmanaḥśilā/  
 cakṣuṣyā madhukaṃ lohā maṇayaḥ pauṣpamañjanam//  
 
 
 Ca.6.26.251  saindhavaṃ śaukarī
                            daṃṣṭrā katakaṃ cāñjanaṃ śubham/  
 timirādiṣu cūrṇaṃ vā vartirveyamanuttamā//  
 
 
 Ca.6.26.252  katakasya phalaṃ śaṅkhaḥ
                            saindhavaṃ tryūṣaṇaṃ sitā/  
 pheno rasāñjanaṃ kṣaudraṃ viḍaṅgāni manaḥśilā//  
 
 
 Ca.6.26.253  kukkuṭāṇḍakapālāni
                            varireṣā vyapohati/  
 timiraṃ paṭalaṃ kācaṃ malaṃ cāśu sukhāvatī//  
 iti sukhāvatī vartiḥ/  
 Ca.6.26.254
                             triphalākukkuṭāṇḍatvakkāsīsamayaso rajaḥ/  
 nīlotpalaṃ viḍaṅgāni phenaṃ ca saritāṃ pateḥ//  
 
 
 Ca.6.26.255  ājena payasā piṣṭvā
                            bhāvayettāmrabhājane/  
 saptarātraṃ sthitaṃ bhūyaḥ piṣṭvā kṣīreṇa vartayet//  
 
 
 Ca.6.26.256  eṣā dṛṣṭipradā
                            vartirandhasyābhinnacakṣuṣaḥ/  
 iti dṛṣṭipradā vartiḥ/  
 vadane kṛṣṇasarpasya nihitaṃ māsamañjanam//  
 
 
 Ca.6.26.257  tatastasmāt samṛddhṛtya
                            suśuṣkaṃ cūrṇayedbudhaḥ/  
 sumanaḥkorakaiḥ śuṣkairardhāṃśaiḥ saindhavena ca//  
 
 
 Ca.6.26.258  etannetrāñjanaṃ kāryaṃ
                            timiraghnamanuttamam/  
 pippalyaḥ kiṃśukaraso vasā sarpasya saindhavam//  
 
 
 Ca.6.26.259  jīrṇaṃ ghṛtaṃ ca
                            sarvākṣirogaghnī syādrasakriyā/  
 kṛṣṇasarpavasā kṣaudraṃ raso dhātryā rasakriyā//  
 
 
 Ca.6.26.260  śastā sarvākṣirogeṣu
                            kācārbudamaleṣu ca/  
 dhātrīrasāñjanakṣaudrasarpirbhistu rasakriyā//  
 
 
 Ca.6.26.261  pittaraktākṣirogaghnī
                            taimiryapaṭalāpahā/  
 dhātrīsaindhavapippalyaḥ syuralpamaricāḥ samāḥ//  
 
 
 Ca.6.26.262  kṣaudrayuktā
                            nihantyāndhyaṃ paṭalaṃ ca rasakriyā/  
 iti netrarogacikitsā/  
 Ca.6.26.263  khālitye palite valyāṃ
                            harilomni ca śodhitam/  
 nasyaistailaiḥ śirovaktrapralepaiścāpyupācaret/  
 siddhaṃ vidārīgandhādyairjīvanīyairathāpi ca//  
 
 
 Ca.6.26.264  nasyaṃ syādaṇutailaṃ vā
                            khālityapalitāpaham/  
 kṣīrāt sahacarādbhṛṅgarājācca saurasādrasāt//  
 
 
 Ca.6.26.265  prasthaistu
                            kuḍavastailādyaṣṭyāhvapalakalkitaḥ/  
 siddhaḥ śilāsame bhāṇḍe meṣaśṛṅgādiṣu sthitaḥ//  
 
 
 Ca.6.26.266  nasyaṃ syādbhiṣajā
                            samyagyojitaṃ palitāpaham/  
 bhiṣajā kṣīrapiṣṭau vā dugdhikākaravīrakau//  
 
 
 Ca.6.26.267  utpāṭya palite deyau
                            tāvubhau palitāpahau/  
 mārkavasvarasāt kṣīrāddbiprasthaṃ madhukāt palam//  
 
 
 Ca.6.26.268  taiḥ pacet kuḍavaṃ
                            tailāttannasyaṃ palitāpaham/  
 ādityavallyā mūlāni kṛṣṇaśaireyakasya ca//  
 
 
 Ca.6.26.269  surasasya ca patrāṇi
                            &patraṃ kṛṣṇaśaṇasya ca/  
 mārkavaḥ kākamācī ca madhukaṃ devadāru ca//  
 
 
 Ca.6.26.270  pṛthagdaśapalāṃśāni
                            pippalyastriphalā 'añjanam/  
 prapauṇḍarīkaṃ mañjiṣṭhā lodhraṃ kṛṣṇāgurūtpalam//  
 
 
 Ca.6.26.271  āmrāsthi kardamaḥ kṛṣṇo
                            mṛṇālaṃ raktacandanam/  
 nīlī bhallātakāsthīni kāsīsaṃ madayantikā//  
 
 
 Ca.6.26.272  somarājyasanaḥ śastraṃ
                            kṛṣṇau piṇḍītacitrakau/  
 puṣkarārjunakāśmaryāṇyāmrajambūphalāni ca//  
 
 
 Ca.6.26.273  pṛthak pañcapalāṃśāni
                            taiḥ piṣṭairāḍhakaṃ pacet/  
 baibhītakasya tailasya dhātrīrasacaturguṇam//  
 
 
 Ca.6.26.274  kuryādādityapākaṃ vā
                            yāvacchuṣko bhavedrasaḥ/  
 lohapātre tataḥ pūtaṃ saṃśuddhamupayojayet//  
 
 
 Ca.6.26.275  pāne nasyakriyāyāṃ ca
                            śirobhyaṅge tathaiva ca/  
 etaccakṣuṣyamāyuṣyaṃ śirasaḥ sarvaroganut//  
 
 
 Ca.6.26.276  mahānīlamiti khyātaṃ
                            palitaghnamanuttamam/  
 iti mahānīlatailam/  
 prapauṇḍarīkamadhukapippalīcandanotpalaiḥ//  
 
 
 Ca.6.26.277  kārṣikaistailakuḍavo
                            dviguṇāmalakīrasaḥ/  
 siddhaḥ sa pratimarśaḥ syāt sarvamūrdhagadāpahaḥ//  
 
 
 Ca.6.26.278  (&palitaghno viśeṣeṇa
                            kṛṣṇātreyeṇa bhāṣitaḥ/) kṣīraṃ priyālayaṣṭyāhve jīvakādyo gaṇastilāḥ//
                         
 
 
 Ca.6.26.279  kṛṣṇā vaktre pralepaḥ
                            syāddharilomanivāraṇaḥ/  
 &tilāḥ sāmalakāścaiva kiñjalko madhukaṃ madhu//  
 
 
 Ca.6.26.280  bṛṃhayedrañjayecaitat
                            keśānmūrdhapralepanāt/  
 pacetsaindhavaśuktāmlairayaścūrṇaṃ sataṇḍulam//  
 
 
 Ca.6.26.281  tenāliptaṃ śiraḥ
                            śuddhamasnigdhamuṣitaṃ niśi/  
 tat prātastriphalādhautaṃ syāt kṛṣṇamṛdumūrdhajam//  
 
 
 Ca.6.26.282  ayaścūrṇo 'amlapiṣṭaśca
                            rāgaḥ satriphalo varaḥ/  
 kuryāccheṣeṣu rogeṣu kriyāṃ svāṃ svāccikitsitāt/  
 śeṣeṣvādau ca nirdiṣṭā siddhau cānyā pravakṣyate//  
 iti khālityādicikitsā/  
 Ca.6.26.283  sarpīṃṣyuparibhaktāni
                            svarabhede 'anilātmake/  
 tailaiścatuṣprayogaiśca balārāsnāmṛtāhvayaiḥ//  
 
 
 Ca.6.26.284  barhitittiridakṣāṇāṃ
                            pañcamūlaśṛtān rasān/  
 māyūraṃ kṣīrasarpirvā pibetryūṣaṇameva vā//  
 
 
 Ca.6.26.285  paittike tu virekaḥ syāt
                            payaśca madhuraiḥ śṛtam/  
 sarpirguḍā ghṛtaṃ tiktaṃ jīvanīyaṃ vṛṣasya vā//  
 
 
 Ca.6.26.286  kaphaje svarabhede tu
                            tīkṣṇaṃ mūrdhavirecanam/  
 vireko vamanaṃ dhūmo yavānnakaṭusevanam//  
 
 
 Ca.6.26.287
                             cavyabhārgyabhayāvyoṣakṣāramākṣikacitrakān/  
 lihyādvā pippalīpathye tīkṣṇaṃ madyaṃ pibecca saḥ//  
 
 
 Ca.6.26.288  raktaje svarabhede tu
                            &saghṛtā jāṅgalā rasāḥ/  
 drākṣāvidārīkṣurasāḥ saghṛtakṣaudraśarkarāḥ//  
 
 
 Ca.6.26.289  yaccoktaṃ kṣayakāsaghnaṃ
                            tacca sarvaṃ cikitsitam/  
 pittajasvarabhedaghnaṃ sirāvedhaśca raktaje//  
 
 
 Ca.6.26.290  sannipāte hitāḥ sarvāḥ
                            kriyā na tu sirāvyadhaḥ/  
 ityuktaṃ svarabhedasya samāsena cikitsitam//  
 iti svarabhedacikitsā/  
 
 Ca.6.26.291  bhavanti cātra--- 
 
 vātapittakaphā nṝṇāṃ bastihṛnmūrdhasaṃśrayāḥ/  
 tasmāttatsthānasāmīpyāddhartavyā vamanādibhiḥ//  
 
 
 Ca.6.26.292  adhyātmaloko
                            vātādyairloko vātaravīndubhiḥ/  
 pīḍyate dhāryate caiva vikṛtāvikṛtaistathā//  
 
 
 Ca.6.26.293  viruddhairapi na tvete
                            guṇairghnanti parasparam/  
 doṣāḥ sahajasātmyatvādviṣaṃ ghoramahīniva//  
 
 Ca.6.26.294  tatra ślokaḥ---  
 
 trimarmajānāṃ rogāṇāṃ nidānākṛtibheṣajam/  
 vistareṇa pṛthagdiṣṭaṃ trimarmīye cikitsite//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        cikitsāsthāne trimarmīyacikitsitaṃ nāma ṣaḍviṃśo 'adhyāyaḥ//26// 
 
 
                    saptaviṃśo 'adhyāyaḥ/
                     Ca.6.27.1  athāta ūrustambhacikitsitaṃ
                        vyākhyāsyāmaḥ//  
 Ca.6.27.2  iti ha smāha bhagavānātreyaḥ//  
 
 Ca.6.27.3  śriyā paramayā brāhmyā parayā
                            ca tapaḥśriyā/  
 &ahīnaṃ candrasūryābhyāṃ sumerumiva parvatam//  
 
 
 Ca.6.27.4
                             dhīdhṛtismṛtivijñānajñānakīrtikṣamālayam/  
 &agniveśo guruṃ kāle saṃśayaṃ paripṛṣṭvān//  
 
 
 Ca.6.27.5  bhagavan pañca karmāṇi
                            samastāni pṛthak tathā/  
 nirdiṣṭānyāmayānāṃ hi sarveṣāmeva bheṣajam//  
 
 
 Ca.6.27.6  doṣajoa 'astyāmayaḥ
                            kaścidyasya tāni bhiṣagvara!/  
 na syuḥ śaktāni śamane sādhyasya kriyayā sataḥ//  
 
 
 Ca.6.27.7  astyūrustambha ityukte guruṇā
                            tasya kāraṇam/  
 saliṅgabheṣajaṃ bhūyaḥ pṛṣṭastenābravīdguruḥ//  
 
 
 Ca.6.27.8  &snigdhoṣṇalaghuśītāni
                            jīrṇājīrṇe samaśnataḥ/  
 dravaśuṣkadadhikṣīragrāmyānūpaudakāmiṣaiḥ//  
 
 
 Ca.6.27.9
                             piṣṭavyāpannamadyātidivāsvapnaprajāgaraiḥ/  
 laṅghanādhyaśamāyāsabhayavegavidhāraṇaiḥ//  
 
 
 Ca.6.27.10  snehāccāmaṃ citaṃ koṣṭhe
                            vātādīnmedasā saha/  
 ruddhvā++āśu gauravādūrū yātyadhogaiḥ sirādibhiḥ//  
 
 
 Ca.6.27.11  pūrayan sakthijaṅghoru doṣo
                            medobalotkaṭaḥ/  
 avidheyaparispandaṃ janayatyalpavikramam//  
 
 
 Ca.6.27.12  mahāsarasi gambhīre
                            pūrṇe 'ambu stimitaṃ yathā/  
 tiṣṭhati sthiramakṣobhyaṃ tadvadūrugataḥ kaphaḥ//  
 
 
 Ca.6.27.13
                             &gauravāyāsasaṅkocadāharuksuptikampanaiḥ/  
 bhedasphuraṇatodaiśca yukto dehaṃ nihantyasūn//  
 
 
 Ca.6.27.14  ūrū śleṣmā samedasko
                            vātapitte 'abhibhūya tu/  
 stambhayetsthairyaśaityābhyāmūrustambhastatastu saḥ//  
 
 
 Ca.6.27.15  prāgrūpaṃ
                            dhyānanidrātistaimityārocakajvarāḥ/  
 lomaharṣaśca chardiśca jaṅghorvoḥ sadanaṃ tathā//  
 
 
 Ca.6.27.16  vātaśaṅkibhirajñānāttasya
                            syāt snehanāt punaḥ/  
 pādayoḥ sadanaṃ suptiḥ kṛcchrāduddharaṇaṃ tathā//  
 
 
 Ca.6.27.17  jaṅghoruglāniratyarthaṃ
                            śaśvaccādāhavedanā/  
 padaṃ ca vyathate nyastaṃ śītasparśaṃ na vetti ca//  
 
 
 Ca.6.27.18  saṃsthāne pīḍane gatyāṃ
                            cālane cāpyanīśvaraḥ/  
 anyaneyau hi saṃbhagnāvūrū pādau ca manyate//  
 
 
 Ca.6.27.19  yadā dāhārtitodārto vepanaḥ
                            puruṣo bhavet/  
 ūrustambhastadā hanyāt sādhayedanyathā navam//  
 
 
 Ca.6.27.20  tasya na snehanaṃ kāryaṃ na
                            bastirna virecanam/  
 na caiva vamanaṃ yasmāttannibodhata kāraṇam//  
 
 
 Ca.6.27.21  vṛddhaye śleṣmaṇo nityaṃ
                            snehanaṃ bastikarma ca/  
 tatsthasyoddharaṇe caiva na samarthaṃ virecanam//  
 
 
 Ca.6.27.22  kaphaṃ kaphasthānagataṃ
                            pittaṃ ca vamanāt sukham/  
 hartumāmāśayasthau ca sraṃsanāttāvubhāvapi//  
 
 
 Ca.6.27.23  pakvāśayasthāḥ sarve 'api
                            bastibhirmūlanirjayāt/  
 śakyā na tvāmamedobhyāṃ stabdhā jaṅghorusaṃsthitāḥ//  
 
 
 Ca.6.27.24  vātasthāne hi
                            &tacchaityāddvayoḥ stambhācca tadgatāḥ/  
 na śakyāḥ sukhamuddhartuṃ jalaṃ nimnādiva sthalāt//  
 
 
 Ca.6.27.25  tasya saṃśamanaṃ nityaṃ
                            kṣapaṇaṃ śoṣaṇaṃ tathā/  
 &yuktyapekṣī bhiṣak kuryādadhikatvātkaphāmayoḥ//  
 
 
 Ca.6.27.26  sadā rūkṣopacārāya
                            yavaśyāmākakodravān/  
 śākairalavaṇairdadyājjalatailopasādhitaiḥ//  
 
 
 Ca.6.27.27
                             suniṣaṇṇakanimbārkavetrāragvadhapallavaiḥ/  
 vāyasīvāstukairanyaistikaiśca kulakādibhiḥ//  
 
 
 Ca.6.27.28  kṣārāriṣṭaprayogāśca
                            harītakyāstathaiva ca/  
 madhūdakasya pippalyā ūrustambhavināśanāḥ//  
 
 
 Ca.6.27.29  samaṅgāṃ śālmalīṃ bilvaṃ
                            madhunā saha nā pibet/  
 tathā śrīveṣṭakodīcyadevadārunatānyapi//  
 
 
 Ca.6.27.30  candanaṃ dhātakīṃ kuṣṭhaṃ
                            tālīsaṃ naladaṃ tathā/  
 mustaṃ harītakīṃ lodhraṃ padmakaṃ tiktarohiṇīm//  
 
 
 Ca.6.27.31  devadāru haridre dve vacāṃ
                            kaṭukarohiṇīm/  
 pippalīṃ pippalīmūlaṃ saralaṃ devadāru ca//  
 
 
 Ca.6.27.32  cavyaṃ citrakamūlāni
                            devadāru harītakīm/  
 bhallātakaṃ samūlāṃ ca pippalīṃ pañca tān pibet//  
 
 
 Ca.6.27.33  sakṣaudrānardhaślokoktān
                            kalkānūrugrahāpahān/  
 śārṅgeṣṭāṃ madanaṃ dantīṃ vatsakasya phalaṃ &vacām//  
 
 
 Ca.6.27.34  mūrvāmāragvadhaṃ pāṭhāṃ
                            karañjaṃ kulakaṃ tathā/  
 pibenmadhuyutaṃ tulyaṃ cūrṇaṃ vā vāriṇā++āplutam//  
 
 
 Ca.6.27.35  sakṣaudraṃ
                            dadhimaṇḍairvā 'apyūrustambhavināśanam/  
 mūrvāmativiṣāṃ kuṣṭhaṃ citrakaṃ kaṭurohiṇīm//  
 
 
 Ca.6.27.36  &pūrvavadgugguluṃ mūtre
                            rātristhitamathāpi vā/  
 svarṇakṣīrīmativiṣāṃ mustaṃ tejovatīṃ vacām//  
 
 
 Ca.6.27.37  surāhvaṃ &citrakaṃ
                            kuṣṭhaṃ pāṭhāṃ kaṭukarohiṇīm/  
 lehayenmadhunā cūrṇaṃ sakṣaudraṃ vā jalāplutam//  
 
 
 Ca.6.27.38  phalīṃ vyāghranakhaṃ hema
                            pibedvā madhusaṃyutam/  
 triphalāṃ pippalīṃ mustaṃ cavyaṃ kaṭukarohiṇīm//  
 
 
 Ca.6.27.39  lihyādvā madhunā
                            cūrṇamūrustambhārdito naraḥ/  
 apatarpaṇajaścet syāddoṣaḥ saṃtarpayeddhi tam//  
 
 
 Ca.6.27.40  yuktyā jāṅgalajairmāṃsaiḥ
                            purāṇaiścaiva śālibhiḥ/  
 rūkṣaṇādvātakopaścennidrānāśārtipūrvakaḥ//  
 
 
 Ca.6.27.41  snehasvedakramastatra kāryo
                            vātāmayāpahaḥ/  
 pīluparṇī payasyā ca rāsnā gokṣurako vacā//  
 
 
 Ca.6.27.42  saralāgurupāṭhāśca
                            tailamebhirvipācayet/  
 sakṣaudraṃ prasṛtaṃ tasmādañjaliṃ vā 'api nā pibet//  
 
 
 Ca.6.27.43
                             kuṣṭhaśrīveṣṭakodīcyasaralaṃ dāru keśaram/  
 ajagandhā 'aśvagandhā ca tailaṃ taiḥ sārṣapaṃ pacet//  
 
 
 Ca.6.27.44  sakṣaudraṃ mātrayā
                            taccāpyūrustambhārditaḥ pibet/  
 (&raukṣyānmukta ūrustambhāttataśca sa vimucyate//)  
 
 
 Ca.6.27.45  dve pale saindhavāt pañca
                            śuṇṭhyā granthikacitrakāt/  
 dve dve bhallātakāsthīni viṃśatirdve tathā++āḍhake//  
 
 
 Ca.6.27.46  āranālāt pacet prasthaṃ
                            tailasyaitairapatyadam/  
 gṛdhrasyūrugrahārśortisarvavātavikāranut//  
 
 
 Ca.6.27.47  palābhyāṃ
                            pippalīmūlanāgarādaṣṭakaṭvaraḥ/  
 tailaprasthaḥ samo dadhnā gṛdhrasyūrugrahāpahaḥ//  
 ityaṣṭakaṭvaratailam/  
 Ca.6.27.48
                             ityābhyantaramuddiṣṭamūrustambhasya bheṣajam/  
 śleṣmaṇaḥ kṣapaṇaṃ tvanyadvāhyaṃ śṛṇu cikitsitam//  
 
 
 Ca.6.27.49  valmīkamṛttikā mūlaṃ
                            karañjasya phalaṃ tvacam/  
 iṣṭakānāṃ tataścūrṇaiḥ kuryādutsādanaṃ bhṛśam//  
 
 
 Ca.6.27.50  mūlairvā 'apyaśvagandhāyā
                            mūlairarkasya vā bhiṣak/  
 picumardasya vā mūlairathavā devadāruṇaḥ//  
 
 
 Ca.6.27.51
                             kṣaudrasarṣapavalmīkamṛttikāsaṃyutairbhiṣak/  
 gāḍhamutsādanaṃ kuryādūrustambhe pralepanam//  
 
 
 Ca.6.27.52
                             dantīdravantīsurasāsarṣapaiścāpi buddhimān/  
 tarkārīśigrusurasāviśvavatsakanimbajaiḥ//  
 
 
 Ca.6.27.53  patramūlaphalaistoyaṃ
                            śṛtamuṣṇaṃ ca secanam/  
 piṣṭaṃ tu sarṣapaṃ mūtre 'adhyuṣitaṃ syāt pralepanam//  
 
 
 Ca.6.27.54  vatsakaḥ surasaṃ kuṣṭhaṃ
                            gandhāstumburuśigrukau/  
 &hiṃsrārkamūlavalmīkamṛttikāḥ sakuṭherakāḥ//  
 
 
 Ca.6.27.55  dadhisaindhavasaṃyuktaṃ
                            kāryametaiḥ pralepanam/  
 (&ūrustambhāvināśāya bhiṣajā jānatā kramam//)  
 
 
 Ca.6.27.56  śyonākaṃ khadiraṃ bilvaṃ
                            bṛhatyau saralāsanau/  
 śobhāñjanakatarkārīśvadaṃṣṭrāsurasārjakān//  
 
 
 Ca.6.27.57  agnimanthakarañjau ca
                            jalenotkvāthya secayet/  
 pralepo mūtrapiṣṭairvā 'apyūrustambhanivāraṇaḥ//  
 
 
 Ca.6.27.58  kaphakṣayārthaṃ
                            &śakyeṣu vyāyāmeṣvanuyojayet/  
 sthalānyākrāmayet kalyaṃ śarkarāḥ sikatāstathā//  
 
 
 Ca.6.27.59  pratārayet pratisroto nadīṃ
                            śītajalāṃ śivām/  
 saraśca vimalaṃ śītaṃ sthiratoyaṃ punaḥ punaḥ//  
 
 
 Ca.6.27.60  tathā viśuṣke 'asya kaphe
                            śāntimūrugraho vrajet/  
 śleṣmaṇaḥ kṣapaṇaṃ yat syānna ca &mārutamāvahet//  
 
 
 Ca.6.27.61  tat sarvaṃ sarvadā
                            kāryamūrustambhasya bheṣajam/  
 śarīraṃ balamagniṃ ca kāryaiṣā rakṣatā kriyā//  
 
 Ca.6.27.62  tatra ślokaḥ---  
 
 hetuḥ prāgrūpaliṅgāni karmāyogyatvakāraṇam/  
 dvividhaṃ bheṣajaṃ coktamūrustambhacikitsite//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        cikitsāsthāne ūrustambhacikitsitaṃ nāma saptaviṃśo 'adhyāyaḥ//27// 
 
 
                    aṣṭāviṃśo 'adhyāyaḥ/
                     Ca.6.28.1  athāto vātavyādhicikitsitaṃ
                        vyākhyāsyāmaḥ//  
 Ca.6.28.2  iti ha smāha bhagavānātreyaḥ//  
 
 Ca.6.28.3  vāyurāyurbalaṃ
                            vāyurvāyurdhātā śarīriṇām/  
 vāyurviśvamidaṃ sarvaṃ prabhurvāyuśca kīrtitaḥ//  
 
 
 Ca.6.28.4  avyāhatagatiryasya
                            sthānasthaḥ prakṛtau sthitaḥ/  
 vāyuḥ syātso 'adhikaṃ jīvedvītarogaḥ samāḥ śatam//  
 
 
 Ca.6.28.5
                             prāṇodānasamānākhyavyānāpānaiḥ sa pañcadhā/  
 dehaṃ tantrayate samyak sthāneṣvavyāhataścaran//  
 
 
 Ca.6.28.6  sthānaṃ prāṇasya
                            &mūrdhoraḥkaṇṭhajihvāsyanāsikāḥ/  
 ṣṭhīvanakṣavathūdgāraśvāsāhārādi karma ca//  
 
 
 Ca.6.28.7  udānasya punaḥ sthānaṃ
                            nābhyuraḥ kaṇṭha eva ca/  
 vākpravṛttiḥ prayatnaurjobalavarṇādi karma ca//  
 
 
 Ca.6.28.8  svedadoṣāmbuvāhīni srotāṃsi
                            samadhiṣṭhitaḥ/  
 antaragneśca pārśvathaḥ samāno 'agnibalapradaḥ//  
 
 
 Ca.6.28.9  dehaṃ vyāpnoti sarvaṃ tu
                            vyānaḥ śīghragatirnṛṇām/  
 gatiprasāraṇākṣepanimeṣādikriyaḥ sadā//  
 
 
 Ca.6.28.10  vṛṣaṇau bastimeḍhraṃ ca
                            nābhyūrū vaṃkṣaṇau gudam/  
 apānasthānamantrasthaḥ &śukramūtraśakṛnti ca//  
 
 
 Ca.6.28.11  sṛjatyārtavagarbhau ca
                            yuktāḥ sthānasthitāśca te/  
 svakarma kurvate deho dhāryate tairanāmayaḥ//  
 
 
 Ca.6.28.12  vimārgasthā hyayuktā vā
                            rogaiḥ svasthānakarmajaiḥ/  
 śarīraṃ pīḍayantyete prāṇānāśu haranti ca//  
 
 
 Ca.6.28.13  saṅkhyāmapyativṛttānāṃ
                            tajjānāṃ hi pradhānataḥ/  
 aśītirnakhabhedādyā rogāḥ sūtre nidarśitāḥ//  
 
 
 Ca.6.28.14  tānuvyamānān paryāyaiḥ
                            sahetūpakramāñchṛṇu/  
 kevalaṃ vāyumuddiśya sthānabhedāttathā++āvṛtam//  
 
 
 Ca.6.28.15
                             rūkṣaśītālpalaghvannavyavāyātiprajāgaraiḥ/  
 viṣamādupacārācca doṣāsṛksravaṇādati//  
 
 
 Ca.6.28.16
                             laṅghanaplavanātyadhvavyāyāmātiviceṣṭitaiḥ/  
 dhātūnāṃ saṃkṣayāccintāśokarogātikarṣaṇāt//  
 
 
 Ca.6.28.17  duḥkhaśayyāsanāt
                            krodhāddivāsvapnādbhayādapi/  
 vegasaṃdhāraṇādāmādabhighātādabhojanāt//  
 
 
 Ca.6.28.18
                             marmāghātādgajoṣṭrāśvaśīghrayānāpataṃsanāt/  
 dehe srotāṃsi riktāni pūrayitvā 'anilo balī//  
 
 
 Ca.6.28.19  karoti vividhān vyādhīn
                            sarvāṅgaikāṅgasaṃśritān/  
 avyaktaṃ lakṣaṇaṃ teṣāṃ pūrvarūpamiti smṛtam//  
 
 
 Ca.6.28.20  ātmarūpaṃ tu
                            tadvyaktamapāyo laghutā punaḥ/  
 saṅkocaḥ parvaṇāṃ stambho bhedo 'asthnāṃ parvaṇāmapi//  
 
 
 Ca.6.28.21  lomaharṣaḥ pralāpaśca
                            pāṇipṛṣṭhaśirograhaḥ/  
 khāñjyapāṅgulyakubjatvaṃ śoṣo 'aṅgānāmanidratā//  
 
 
 Ca.6.28.22  garbhaśukrarajonāśaḥ
                            spandanaṃ gātrasuptatā/  
 śironāsākṣijatrūṇāṃ grīvāyāścāpi huṇḍanam//  
 
 
 Ca.6.28.23  bhedastodārtirākṣepo
                            mohaścāyāsa eva ca/  
 evaṃvidhāni rūpāṇi karoti kupito 'anilaḥ//  
 
 
 Ca.6.28.24  hetusthānaviśeṣācca
                            bhavedrogaviśeṣakṛt/  
 tatra koṣṭhāśrite duṣṭe nigraho mūtravarcaso//  
 
 
 Ca.6.28.25
                             bradhnahṛdrogagulmārśaḥpārśvaśūlaṃ ca mārute/  
 sarvāṅgakupite vāte gātrasphuraṇabhañjane//  
 
 
 Ca.6.28.26  vedanābhiḥ parītaśca
                            sphuṭantīvāsya sandhayaḥ/  
 graho viṇmūtravātānāṃ śūlādhmānāśmaśarkarāḥ//  
 
 
 Ca.6.28.27
                             jaṅgorutrikapātpṛṣṭha-&rogaśoṣau gudasthite/  
 hṛnnābhipārśvodararuktṛṣṇodgāravisūcikāḥ//  
 
 
 Ca.6.28.28  kāsaḥ kaṇṭhāsyaśoṣaśca
                            śvāsaścāmāśayasthite/  
 pakvāśayastho 'antrakūjaṃ śūlāṭopau karoti ca//  
 
 
 Ca.6.28.29
                             kṛcchramūtrapurīṣatvamānāhaṃ trikavedanām/  
 śrotrādiṣvindriyavadhaṃ kuryādduṣṭasamīraṇaḥ//  
 
 
 Ca.6.28.30  tvagrūkṣā sphuṭitā suptā
                            kṛśā kṛṣṇā ca tudyate/  
 ātanyate sarāgā ca parvaruk tvaksthite 'anile//  
 
 
 Ca.6.28.31  rujastīvrāḥ sasaṃtāpā
                            vaivarṇyaṃ kṛśatā 'aruciḥ/  
 gātre cārūṃṣi bhuktasya stambhaścāsṛggate 'anile//  
 
 
 Ca.6.28.32  gurvaṅgaṃ tudyate 'atyarthaṃ
                            daṇḍamuṣṭihataṃ tathā/  
 saruk &śramitamatyarthaṃ māṃsamedogate 'anile//  
 
 
 Ca.6.28.33  bhedo 'asthiparvaṇāṃ
                            sandhiśūlaṃ māṃsabalakṣayaḥ/  
 asvapnaḥ saṃtatā ruk ca majjāsthikupite 'anile//  
 
 
 Ca.6.28.34  kṣipraṃ muñcati badhnāti
                            śukraṃ garbhamathāpi vā/  
 vikṛtiṃ janayeccāpi śukrasthaḥ kupite 'anilaḥ//  
 
 
 Ca.6.28.35  bāhyābhyantaramāyāmaṃ
                            khalliṃ kubjatvameva ca/  
 sarvāṅgaikāṅgarogāṃśca kuryāt snāyugato 'anilaḥ//  
 
 
 Ca.6.28.36  śarīraṃ mandarukśophaṃ
                            śuṣyati spandate tathā/  
 suptāstanvyo mahatyo vā sirā vāte sirāgate//  
 
 
 Ca.6.28.37  vātapūrṇadṛtisparśaḥ śothaḥ
                            sandhigate 'anile/  
 prasāraṇākuñcanayoḥ &pravṛttiśca savedanā//  
 
 
 Ca.6.28.38  (&ityuktaṃ
                            sthānabhedena vāyorlakṣaṇameva ca/) ativṛddhaḥ śarīrārdhamekaṃ vāyuḥ
                            prapadyate/  
 yadā tadopaśoṣyāsṛgbāhuṃ pādaṃ ca jānu ca//  
 
 
 Ca.6.28.39  tasmin saṅkocayatyardhe
                            mukhaṃ jihmaṃ karoti ca/  
 vakrīkaroti nāsābhrūlalāṭākṣihanūstathā//  
 
 
 Ca.6.28.40  tato vakraṃ vrajatyāsye
                            bhojanaṃ &vakranāsikam/  
 stabdhaṃ netraṃ kathayataḥ kṣavathuśca nigṛhyate//  
 
 
 Ca.6.28.41  dinā jihmā samutkṣiptā
                            &kalā sajjati cāsya vāk/  
 dantāścalanti bādhyete śravaṇau bhidyate svaraḥ//  
 
 
 Ca.6.28.42
                             &pādahastākṣijaṅghoruśaṅkhaśravaṇagaṇḍaruk/  
 ardhe tasminmukhārdhe vā kevale syāttadarditam//  
 
 
 Ca.6.28.43  manye saṃśritya
                            vāto 'antaryadā nāḍīḥ prapadyate/  
 manyāstambhaṃ tadā kuryādantarāyāmasaṃjñitam//  
 
 
 Ca.6.28.44  antarāyamyate grīvā manyā
                            ca stabhyate bhṛśam/  
 dantānāṃ daṃśanaṃ lālā &pṛṣṭhāyāmaḥ śirograhaḥ//  
 
 
 Ca.6.28.45  jṛmbhā
                            vadanasaṅgaścāpyantarāyāmalakṣaṇam/  
 (&ityuktastvantarāyāmo bahirāyāma ucyate//)  
 
 
 Ca.6.28.46  pṛṣṭhamanyāśritā bāhyāḥ
                            śoṣayitvā sirā balī/  
 vāyuḥ kuryāddhanustambhaṃ bahirāyāmasaṃjñakam//  
 
 
 Ca.6.28.47  cāpavannāmyamānasya
                            pṛṣṭhato nīyate śiraḥ/  
 ura utkṣipyate manyā stabdhā grīvā 'avamṛdyate//  
 
 
 Ca.6.28.48  dantānāṃ daśanaṃ jṛmbhā
                            lālāsrāvaśca vāggrahaḥ/  
 jātavego nihantyeṣa vaikalyaṃ vā prayacchati//  
 
 
 Ca.6.28.49  hanumūle sthito bandhāt
                            saṃsrayatyanilo hanū/  
 vivṛtāsyatvamathavā &kuryāt stabdhamavedanam//  
 
 
 Ca.6.28.50  hanugrahaṃ ca saṃstabhya
                            hanuṃ(nū)saṃvṛtavakratām/  
 muhurākṣipati kruddho gātrāṇyākṣepako 'anilaḥ//  
 
 
 Ca.6.28.51  pāṇipādaṃ ca saṃśoṣya sirāḥ
                            sasnāyukaṇḍarāḥ/  
 pāṇipādaśiraḥpṛṣṭhaśroṇīḥ stabhnāti mārutaḥ//  
 
 
 Ca.6.28.52  daṇḍavatstabdhagātrasya
                            daṇḍakaḥ so 'anupakramaḥ/  
 svasthaḥ syādarditādīnāṃ &muhurvege gate 'agate//  
 
 
 Ca.6.28.53  pīḍyate
                            pīḍanaistaistairbhiṣagetān vivarjayet/  
 hatvaikaṃ mārutaḥ pakṣaṃ dakṣiṇaṃ vāmameva vā//  
 
 
 Ca.6.28.54  kuryācceṣṭānivṛttiṃ hi
                            rujaṃ &vākstambhameva ca/  
 gṛhītvā 'ardhaṃ śarīrasya sirāḥ snāyūrviśoṣya ca//  
 
 
 Ca.6.28.55  pādaṃ saṃkocayatyekaṃ
                            hastaṃ vā todaśūlakṛt/  
 ekāṅgarogaṃ taṃ vidyāt &sarvāṅgaṃ sarvadehajam//  
 
 
 Ca.6.28.56  sphikpūrvā
                            kaṭipṛṣṭhorujānujaṅghāpadaṃ kramāt/  
 gṛdhrasī stambharuktodairgṛhṇāti spandate muhuḥ//  
 
 
 Ca.6.28.57
                             vātādvātakaphāttandrāgauravārocakānvitā/  
 khallī tu pādajaṅgorukaramūlāvamoṭanī//  
 
 
 Ca.6.28.58  sthānānāmanurūpaiśca
                            liṅgaiḥ śeṣān vinirdiśet/  
 sarveṣveteṣu saṃsargaṃ pittādyairupalakṣayet//  
 
 
 Ca.6.28.59  vāyordhātukṣayāt kopo
                            mārgasyāvaraṇena ca (vā)/  
 vātapittakaphā dehe sarvasroto 'anusāriṇaḥ//  
 
 
 Ca.6.28.60  vāyureva hi
                            &sūkṣmatvāddbayostatrāpyudīraṇaḥ/  
 kupitastau samuddhūya tatra tatra kṣipan gadān//  
 
 
 Ca.6.28.61
                             karotyāvṛtamārgatvādrasādīṃścopaśoṣayet/  
 liṅgaṃ pittāvṛte dāhastṛṣṇā śūlaṃ &bhramastamaḥ//  
 
 
 Ca.6.28.62  kaṭvamlalavaṇoṣṇaiśca
                            vidāhaḥ śītakāmitā/  
 śaityagauravaśūlāni kaṭvādyupaśayo 'adhikam//  
 
 
 Ca.6.28.63  laṅghanāyāsarūkṣoṣṇakāmitā
                            ca kaphāvṛte/  
 raktāvṛte sadāhārtistvaḍmāṃsāntarajo bhṛśam//  
 
 
 Ca.6.28.64  bhavet sarāgaḥ
                            śvayathurjāyante maṇḍalāni ca/  
 kaṭhināśca vivarṇāśca piḍakāḥ śvayathustathā//  
 
 
 Ca.6.28.65  harṣaḥ pipīlikānāṃ ca
                            saṃcāra iva māṃsage/  
 calaḥ snigdho mṛduḥ śītaḥ śopho 'aṅgeṣvarucistathā//  
 
 
 Ca.6.28.66  āḍhyavāta iti jñeyaḥ sa
                            kṛcchro medasā++āvṛtaḥ/  
 sparśamasthnā++āvṛte tūṣṇaṃ pīḍanaṃ cābhinandati//  
 
 
 Ca.6.28.67  saṃbhajyate sīdati ca
                            sūcībhiriva tudyate/  
 majjāvṛte &vināmaḥ syājjṛmbhaṇaṃ pariveṣṭanam//  
 
 
 Ca.6.28.68  śūlaṃ tu pīḍyamāne ca
                            pāṇibhyāṃ labhate sukham/  
 śukrāvego 'ativego vā niṣphalatvaṃ ca śukrage//  
 
 
 Ca.6.28.69  bhukte kukṣau ca rugjīrṇe
                            śāmyatyannāvṛte 'anile/  
 mūtrāpravṛttirādhmānaṃ bastau mūtrāvṛte 'anile//  
 
 
 Ca.6.28.70  varcaso 'ativibandho 'adhaḥ
                            sve sthāne parikṛntati/  
 vrajatyāśu jarāṃ sneho bhukte cānahyate naraḥ//  
 
 
 Ca.6.28.71  cirāt pīḍitamannena duḥkhaṃ
                            śuṣkaṃ śakṛt sṛjet/  
 śroṇīvaṃkṣaṇapṛṣṭheṣu rugvilomaśca mārutaḥ//  
 
 
 Ca.6.28.72  asvasthaṃ hṛdayaṃ caiva
                            varcasā tvāvṛte 'anile/  
 &sandhicyutirhanustambhaḥ kuñcanaṃ kubjatā 'arditaḥ//  
 
 
 Ca.6.28.73  &ekṣāghāto 'aṅgasaṃśoṣaḥ
                            paṅgutvaṃ khuḍavātatā/  
 stambhanaṃ cāḍhyavātaśca rogā majjāsthigāśca ye//  
 
 
 Ca.6.28.74  ete sthānasya
                            gāmbhīryādyatnāt sidhyanti vā ca vā/  
 navān balavatastvetān sādhayennirupadravān//  
 
 
 Ca.6.28.75  kriyāmataḥ paraṃ siddhāṃ
                            vātarogāpahāṃ śṛṇu/  
 kevalaṃ nirupastambhamādau snehairupācaret//  
 
 
 Ca.6.28.76  vāyuṃ
                            sarpirvasātailamajjapānairnaraṃ tataḥ/  
 snehaklāntaṃ samāśvāsya payobhiḥ snehayet punaḥ//  
 
 
 Ca.6.28.77
                             yūṣairgrāmyāmbujānūparasairvā snehasaṃyutaiḥ/  
 pāyasaiḥ kṛśaraiḥ sāmlalavaṇairanuvāsanaiḥ//  
 
 
 Ca.6.28.78
                             &nāvanaistarpaṇaiścānnaiḥ susnigdhaṃ svedayettataḥ/  
 svabhyaktaṃ snehasaṃyuktairnāḍīprastarasaṅkaraiḥ//  
 
 
 Ca.6.28.79  tathā 'anyairvividhaiḥ
                            svedairyathāyogamupācaret/  
 &snehāktaṃ svinnamaṅgaṃ tu vakraṃ stabdhamathāpi vā//  
 
 
 Ca.6.28.80  śanairnāmayituṃ śakyaṃ
                            yatheṣṭaṃ śuṣkadāruvat/  
 harṣatodarugāyāmaśothastambhagrahādayaḥ//  
 
 
 Ca.6.28.81  svinnasyāśu praśāmyanti
                            mārdavaṃ copajāyate/  
 snehaśca dhātūnsaṃśuṣkān puṣṇātyāśu prayojitaḥ//  
 
 
 Ca.6.28.82  balamagnibalaṃ puṣṭiṃ
                            prāṇāṃścāpyabhivardhayet/  
 asakṛttaṃ punaḥ snehaiḥ svedaiścāpyupapādayet//  
 
 
 Ca.6.28.83  tathā snehamṛdau koṣṭhe na
                            tiṣṭhantyanilāmayāḥ/  
 yadyanena sadoṣatvāt karmaṇā na praśāmyati//  
 
 
 Ca.6.28.84  mṛdubhiḥ
                            snehasaṃyuktairauṣadhaistaṃ viśodhayet/  
 ghṛtaṃ tilvakasiddhaṃ vā sātalāsiddhameva vā//  
 
 
 Ca.6.28.85  payasairaṇḍatailaṃ vā
                            pibeddoṣaharaṃ śivam/  
 snigdhāmlalavaṇoṣṇādyairāhārairhi malaścitaḥ//  
 
 
 Ca.6.28.86  sroto baddhvā 'anilaṃ
                            &rundhyāttasmāttamanulomayet/  
 durbalo yo 'avirecyaḥ syāttaṃ nirūhairupācaret//  
 
 
 Ca.6.28.87  pācanairdīpanīyairvā
                            bhojanaistadyutairnaram/  
 saṃśuddhasyotthite cāgnau snehasvedau punarhitau//  
 
 
 Ca.6.28.88
                             svādvamlalavaṇasnigdhairāhāraiḥ satataṃ punaḥ/  
 nāvanairdhūmapānaiśca sarvānevopapādayet//  
 
 
 Ca.6.28.89  iti sāmānyataḥ proktaṃ
                            vātarogacikitsitam/  
 viśeṣatastu koṣṭhasthe vāte &kṣāraṃ pibennaraḥ//  
 
 
 Ca.6.28.90
                             &pācanairdīpanairyuktairamlairvā pācayenmalān/  
 gudapakvāśayasthe tu karmodāvartanuddhitam//  
 
 
 Ca.6.28.91  āmāśayasthe śuddhasya
                            yathādoṣaharīḥ kriyāḥ/  
 sarvāṅgakupite 'abhyaṅgo bastayaḥ sānuvāsanāḥ//  
 
 
 Ca.6.28.92  svedābhyaṅgāvagāhāśca
                            dṛdyaṃ cānnaṃ tvagāśrite/  
 śītāḥ pradehā raktasthe vireko raktamokṣaṇam//  
 
 
 Ca.6.28.93  vireko māṃsamedaḥsthe
                            nirūhāḥ śamanāni ca/  
 bāhyābhyantarataḥ snehairasthimajjagataṃ jayet//  
 
 
 Ca.6.28.94  harṣo 'annapānaṃ śukrasthe
                            balaśukrakaraṃ hitam/  
 vibaddhamārgaṃ dṛṣṭvā vā śukraṃ dadyādvirecanam//  
 
 
 Ca.6.28.95  viriktapratibhuktasya
                            pūrvoktāṃ kārayet kriyām/  
 garbhe śuṣke tu vātena bālānāṃ cāpi śuṣyatām//  
 
 
 Ca.6.28.96
                             sitākāśmaryamadhukairhitamutthāpane payaḥ/  
 hṛdi prakupite siddhamaṃśumatyā payo hitam//  
 
 
 Ca.6.28.97  matsyānnābhipradeśasthe
                            siddhān bilvaśalāṭubhiḥ/  
 vāyunā veṣṭyamāne tu gātre syādupanāhanam//  
 
 
 Ca.6.28.98  tailaṃ saṃkucite 'abhyaṅgo
                            māṣasaindhavasādhitam/  
 bāhuśīrṣagate nasyaṃ pānaṃ caittarabhaktikam//  
 
 
 Ca.6.28.99  bastikarma tvadho nābheḥ
                            śasyate cāvapīḍakaḥ/  
 ardite nāvanaṃ mūrdhni tailaṃ tarpaṇameva ca//  
 
 
 Ca.6.28.100
                             nāḍīsvedopanāhāścāpyānūpapiśitairhitāḥ/  
 svedanaṃ snehasaṃyuktaṃ pakṣāghāte virecanam//  
 
 
 Ca.6.28.101  &antarākaṇḍarāgulphaṃ
                            sirā bastyagnikarma ca/  
 gṛdhrasīṣu prayuñjīta khallyāṃ tūṣṇopanāhanam//  
 
 
 Ca.6.28.102  pāyasaiḥ kṛśarairmāṃsaiḥ
                            śastaṃ tailaghṛtānvitaiḥ/  
 &vyāttānane hanuṃ svinnāmaṅguṣṭhābhyāṃ prapīḍya ca//  
 
 
 Ca.6.28.103  pradeśinībhyāṃ connāmya
                            cibukonnāmanaṃ hitam/  
 srastaṃ svaṃ gamayetsthānaṃ stabdhaṃ svinnaṃ vināmayet//  
 
 
 Ca.6.28.104  pratyekaṃ
                            sthānadūṣyādi-&kriyāvaiśeṣyamācaret/  
 &sarpistailavasāmajjasekābhyañjanabastayaḥ//  
 
 
 Ca.6.28.105  snigdhāḥ svedā nivātaṃ ca
                            sthānaṃ prāvaraṇāni ca/  
 rasāḥ payāṃsi bhojyāni svādvamlalavaṇāni ca//  
 
 
 Ca.6.28.106  bṛṃhaṇaṃ yacca tat sarvaṃ
                            praśastaṃ vātarogiṇām/  
 balāyāḥ pañcamūlasya daśamūlasya vā rase//  
 
 
 Ca.6.28.107
                             ajaśīrṣambujānūpamāṃsādapiśitaiḥ pṛthak/  
 sādhayitvā rasān snigdhāndadhyamlavyoṣasaṃskṛtān//  
 
 
 Ca.6.28.108  bhojayedvātarogārtaṃ
                            tairvyaktalavaṇairnaram/  
 etairevopanāhāṃśca piśitaiḥ saṃprakalpayet//  
 
 
 Ca.6.28.109  ghṛtatailayutaiḥ sāmlaiḥ
                            kṣuṇṇasvinnairanasthibhiḥ/  
 patrotkvāthapayastailadroṇyaḥ syuravagāhane//  
 
 
 Ca.6.28.110  svabhyaktānāṃ praśasyante
                            sekāścānilarogiṇām/  
 ānūpaudakamāṃsāni daśamūlaṃ śatāvarīm//  
 
 
 Ca.6.28.111  kulatthān
                            badarānmāṣāṃstilāvrāsnāṃ yavān balām/  
 vasādadhyāranālāmlaiḥ saha kumbhyāṃ vipācayet//  
 
 
 Ca.6.28.112  nāḍīsvedaṃ prayuñjīta
                            piṣṭaiścāpyupanāhanam/  
 taiśca siddhaṃ ghṛtaṃ tailamabhyaṅgaṃ pānāmeva ca//  
 
 
 Ca.6.28.113  mustaṃ kiṇvaṃ tilāḥ
                            kuṣṭhaṃ surāhvaṃ lavaṇaṃ natam/  
 dadhikṣīracatuḥsnehaiḥ siddhaṃ syādupanāhanam//  
 
 
 Ca.6.28.114
                             utkārikāvesavārakṣīramāṣatilaudanaiḥ/  
 eraṇḍabījagodhūmayavakolasthirādibhiḥ//  
 
 
 Ca.6.28.115  sasnehaiḥ sarujaṃ
                            gātramālipya bahalaṃ bhiṣak/  
 eraṇḍapatrairbadhnīyādrātrau kalyaṃ vimokṣayet//  
 
 
 Ca.6.28.116  kṣīrāsbunā tataḥ siktaṃ
                            punaścaivopanāhitam/  
 muñcedrātrau divābaddhaṃ carmabhiśca salomabhiḥ//  
 
 
 Ca.6.28.117  phalānāṃ
                            tailayonīnāmamlapiṣṭān suśītalān/  
 pradehānupanāhāṃśca gandhairvātaharairapi//  
 
 
 Ca.6.28.118  pāyasaiḥ kṛśaraiścaiva
                            kārayet snehasaṃyutaiḥ/  
 rūkṣaśuddhānilārtānāmataḥ snehān pracakṣmahe//  
 
 
 Ca.6.28.119  vividhān
                            vividhavyādhipraśamāyāmṛtopamān/  
 droṇe 'ambhasaḥ pacedbhāgān daśamūlāccatuṣpalān//  
 
 
 Ca.6.28.120  yavavkolakulatthānāṃ
                            bhāgaiḥ prasthonmitaiḥ saha/  
 pādaśeṣe rase piṣṭairjīvanīyaiḥ saśarkaraiḥ//  
 
 
 Ca.6.28.121  tathā
                            svarjūrakāśmaryadrākṣābadaraphalgubhiḥ/  
 sakṣīraiḥ sarpiṣaḥ prasthaḥ siddhaḥ kevalavātanut//  
 
 
 Ca.6.28.122  niratyayaḥ prayoktavyaḥ
                            pānābhyañjanabastiṣu/  
 citrakaṃ nāgaraṃ rāsnāṃ pauṣkaraṃ pippalīṃ śaṭīm//  
 
 
 Ca.6.28.123  piṣṭvā vipācayet
                            sarpirvātarogaharaṃ param/  
 balābilvaśṛte kṣīre ghṛtamaṇḍaṃ vipācayet//  
 
 
 Ca.6.28.124  tasya śuktiḥ prakuñco vā
                            nasyaṃ mūrdhagate 'anile/  
 grāmyānūpaudakānāṃ tu bhittvā 'asthīni pacejjale//  
 
 
 Ca.6.28.125  taṃ snehaṃ daśamūlasya
                            kaṣāyeṇa punaḥ pacet/  
 jīvakarṣabhakāsphotāvidārīkapikacchubhiḥ//  
 
 
 Ca.6.28.126  vātaghnairjīvanīyaiśca
                            kalkairdvikṣīrabhāgikam/  
 tatsiddhaṃ nāvanābhyaṅgāttathā pānānuvāsanāt//  
 
 
 Ca.6.28.127  sirāparvāsthikoṣṭhasthaṃ
                            praṇudatyāśu mārutam/  
 ya syuḥ prakṣīṇamajjānaḥ kṣīṇaśukraujasaśca ye//  
 
 
 Ca.6.28.128  balapuṣṭikaraṃ teṣāmetat
                            syādamṛtopamam/  
 tadvatsiddhā vasā nakramatsyakūrmaculūkajā//  
 
 
 Ca.6.28.129  pratyagrā vidhinā 'anena
                            nasyapāneṣu śasyate/  
 prasthaḥ syāttriphalāyāstu kulatthakuḍavadvayam//  
 
 
 Ca.6.28.130  kṛṣṇagandhātvagāḍhakyoḥ
                            pṛthak pañcapalaṃ bhavet/  
 rāsnācitrakayordve dve daśamūlaṃ palonmitam//  
 
 
 Ca.6.28.131  jaladroṇe pacet pādaśeṣe
                            prasthonmitaṃ pṛthak/  
 surāranāladadhyamlasaubīrakatuṣodakam//  
 
 
 Ca.6.28.132  koladāḍimavṛkṣāmlarasaṃ
                            tailaṃ vasāṃ ghṛtam/  
 majjānaṃ ca payaścaiva jīvanīyapalāni ṣaṭ//  
 
 
 Ca.6.28.133  kalkaṃ dattvā mahāsnehaṃ
                            samyagenaṃ vipācayet/  
 sirāmajjāsthige vāte sarvāṅgaikāṅgarogiṣu//  
 
 
 Ca.6.28.134  vepanākṣepaśūleṣu
                            tadabhyaṅge prayojayet/  
 nirguṇḍyā mūlapatrābhyāṃ gṛhītvā svarasaṃ tataḥ//  
 
 
 Ca.6.28.135  tena siddhaṃ samaṃ tailaṃ
                            nāḍīkuṣṭhānilārtiṣu/  
 hitaṃ pāmāpacīnāṃ ca pānābhyañjanapūraṇam//  
 
 
 Ca.6.28.136  kārpāsāsthikulatthānāṃ
                            rase siddhaṃ ca vātanut/  
 mūlakasvarase kṣīrasame sthāpyaṃ tryahaṃ dadhi//  
 
 
 Ca.6.28.137  tasyāmlasya tribhiḥ
                            prasthaistailaprasthaṃ vipācayet/  
 yaṣṭyāhvaśarkarārāsnālavaṇārdrakanāgaraiḥ//  
 
 
 Ca.6.28.138  supiṣṭaiḥ palikaiḥ
                            pānāttadabhyaṅgācca vātanut/  
 pañcamūlakaṣāyeṇa piṇyākaṃ bahuvārṣikam//  
 
 
 Ca.6.28.139  paktvā tasya rasaṃ
                            &pūtvā tailaprasthaṃ vipācayet/  
 payasā 'aṣṭagunaitat sarvavātavikāranut//  
 
 
 Ca.6.28.140  saṃsṛṣṭe śleṣmaṇā
                            caitadvāte śastaṃ viśeṣataḥ/  
 yavakolakulatthānāṃ śreyasyāḥ śuṣkamūlakāt//  
 
 
 Ca.6.28.141  bilvāccāñjalimekaikaṃ
                            dravairamlairvipācayet/  
 tena tailaṃ kaṣāyeṇa phalāmlaiḥ kaṭubhistathā//  
 
 
 Ca.6.28.142  piṣṭaiḥ siddhaṃ
                            mahāvātairārtaḥ śīte prayojayet/  
 sarvavātavikārāṇāṃ tailanyanyānyataḥ śṛṇu//  
 
 
 Ca.6.28.143
                             catuṣprayogāṇyāyuṣyabalavarṇakarāṇi ca/  
 rajaḥśukrapradoṣaghnānyapatyajananāni ca//  
 
 
 Ca.6.28.144  niratyayāni siddhāni
                            sarvadoṣaharāṇi ca/  
 sahācaratulāyāśca rase tailāḍhakaṃ pacet//  
 
 
 Ca.6.28.145  mūlakalkāddaśapalaṃ payo
                            dattvā caturguṇam/  
 siddhe 'asmiñcharkarācūrṇādaṣṭādaśapalaṃ bhiṣak//  
 
 
 Ca.6.28.146  vinīya
                            dāruṇeṣvetadvātavyādhiṣu yojayet/  
 śvadaṃṣṭrāsvarasaprasthau dvau samau payasā saha//  
 
 
 Ca.6.28.147  ṣaṭpalaṃ śṛṅgaverasya
                            guḍasyāṣṭapalaṃ tathā/  
 tailaprasthaṃ vipakvaṃ tairdadyāt sarvānilārtiṣu//  
 
 
 Ca.6.28.148  jīrṇe taile ca dugdhena
                            peyākalpaḥ praśasyate/  
 balāśataṃ guḍūcyāśca pādaṃ rāsnāṣṭabhāgikam//  
 
 
 Ca.6.28.149  jalāḍhakaśate paktvā
                            daśabhāgasthite rase/  
 dadhimastvikṣuniryāsaśuktaistailāḍhakaṃ samaiḥ//  
 
 
 Ca.6.28.150  pacet sājapayo 'ardhāṃśaiḥ
                            kalkairebhiḥ palonmitaiḥ/  
 śaṭīsaraladārvelāmañjiṣṭhāgurucandanaiḥ//  
 
 
 Ca.6.28.151
                             padmakātiviṣāmustasūrpaparṇīhareṇubhiḥ/  
 yaṣṭyāhvasurasavyāghranakharṣabhakajīvakaiḥ//  
 
 
 Ca.6.28.152
                             palāśarasakastūrīnalikājātikoṣakaiḥ/  
 spṛkkākuṅkumaśaileyajātīkaṭuphalāmbubhiḥ//  
 
 
 Ca.6.28.153
                             &tvacākundurukarpūratutuṣkaśrīnivāsakaiḥ/  
 lavaṅganakhakakkolakuṣṭhamāṃsīpriyaṅgubhiḥ//  
 
 
 Ca.6.28.154
                             sthauṇeyatagaradhyāmavacāmadanapallavaiḥ/  
 sanāgakeśaraiḥ siddhe kṣipeccātrāvatārite//  
 
 
 Ca.6.28.155  patrakalkaṃ tataḥ pūtaṃ
                            vidhinā tat prayojayet/  
 śvāsaṃ kāsaṃ jvaraṃ &hikkāṃ chardiṃ gulmān kṣataṃ kṣayam//  
 
 
 Ca.6.28.156
                             plīhaśoṣāvapasmāramalakṣmīṃ ca praṇāśayet/  
 balātailamidaṃ śreṣṭhaṃ vātavyādhivināśanam//  
 
 
 Ca.6.28.157  (agniveśāya guruṇā
                            kṛṣṇātreyeṇa bhāṣitam/) iti balātailam/  
 amṛtāyāstulāḥ pañca droṇeṣvaṣṭasvapāṃ pacet//  
 
 
 Ca.6.28.158  pādaśeṣe samakṣīraṃ
                            tailasya dvyāḍhakaṃ pacet/  
 elāmāṃsīnatośīrasārivākuṣṭhacandanaiḥ//  
 
 
 Ca.6.28.159
                             &balātāmalakīmedāśatapuṣpardhijīvakaiḥ/  
 kākolīkṣīrakākolīśrāvaṇyatibalānakhaiḥ//  
 
 
 Ca.6.28.160
                             mahāśrāvaṇijīvantīvidārīkapikacchubhiḥ/  
 śatāvarīmahāmedākarkaṭākhyāhareṇubhiḥ//  
 
 
 Ca.6.28.161
                             vacāgokṣurakairaṇḍarāsnākālāsahācaraiḥ/  
 vīrāśallakimustatvakpatrarṣabhakabālakaiḥ//  
 
 
 Ca.6.28.162
                             sahailākuṅkumaspṛkkātridaśāhvaiśca kārṣikaiḥ/  
 mañjiṣṭhāyāstrikarṣeṇa madhukāṣṭapalena ca//  
 
 
 Ca.6.28.163  kalkaistat
                            kṣīṇavīryāgnibalasaṃmūḍhacetasaḥ/  
 unmādāratyapasmārairārtāṃśca prakṛtiṃ nayet//  
 
 
 Ca.6.28.164  vātavyādhiharaṃ śreṣṭhaṃ
                            tailāgryamamṛtāhvayam/  
 (&kṛṣṇātreyeṇa guruṇā bhāṣitaṃ vaidyapūjitam//) ityamṛtādyaṃ tailam/  
 Ca.6.28.165  rāsnāsahasraniryūhe
                            tailadroṇaṃ vipācayet/  
 gandhairhaimavataiḥ piṣṭairelādyaiścānilārtinut//  
 
 
 Ca.6.28.166  kalpo 'ayamaśvagandhāyāṃ
                            prasāraṇyāṃ balādvaye/  
 kvāthakalkapayobhirvā balādīnāṃ pacet pṛthak//  
 iti rāsnātailam/  
 Ca.6.28.167  mūlakasvarasaṃ kṣīraṃ
                            tailaṃ dadhyamlakāñjikam/  
 tulyaṃ vipācayet kalkairbalācitrakasaindhavaiḥ//  
 
 
 Ca.6.28.168
                             pippalyativiṣārāsnācavikāguruśigrukaiḥ/  
 bhallātakavacākuṣṭhaśvadaṃṣṭrāviśvabheṣajaiḥ//  
 
 
 Ca.6.28.169
                             puṣkarāhvaśaṭībilvaśatāhvānatadārubhiḥ/  
 tatsiddhaṃ pītamatyugrān hanti vātātmakān gadān//  
 iti mūlakādyaṃ tailam/  
 Ca.6.28.170  vṛṣamūlaguḍūcyośca
                            dviśatasya śatasya ca/  
 citrakāt sāśvagandhācca kvāthe tailāḍhakaṃ pacet//  
 
 
 Ca.6.28.171  sakṣīraṃ vāyunā bhagne
                            dadyājjarjarite tathā/  
 prāktailāvāpasiddhaṃ ca bhavedetadguṇottaram//  
 iti vṛṣamūlāditailam/  
 Ca.6.28.172
                             rāsnāśirīṣayaṣṭyāhvaśuṇṭhīsahacarāmṛtāḥ//  
 
 
 Ca.6.28.173
                             syonākadāruśampākahayagandhātrikaṇṭakāḥ/  
 eṣāṃ daśapalān bhāgān kaṣāyamupakalpayet//  
 
 
 Ca.6.28.174  tatastena kaṣāyeṇa
                            sarvagandhaiśca kārṣikaiḥ/  
 dadhyāranāla-&māṣāmbumūlakekṣurasaiḥ śubhaiḥ//  
 
 
 Ca.6.28.175  pṛthak prasthonmitaiḥ
                            sārdhaṃ tailaprasthaṃ vipācayet/  
 &plīhamūtragrahaśvāsakāsamārutaroganut//  
 
 
 Ca.6.28.176  &etanmūlakatailākhyaṃ
                            varṇāyurbalavardhanam/  
 iti mūlakatailam/  
 yavakolakulatthānāṃ matsyānāṃ śigrubilvayoḥ/  
 rasena mūlakānāṃ ca tailaṃ dadhipayonvitam//  
 
 
 Ca.6.28.177  sādhayitvā bhiṣagdadyāt
                            sarvavātāmayāpaham/  
 laśunasvarase siddhaṃ tailamebhiśca vātanut//  
 
 
 Ca.6.28.178
                             tailānyetānyṛtusnātāmaṅganāṃ pāyayeta ca/  
 pītvā 'anyatamameṣāṃ hi vandhyā 'api janayet sutam//  
 
 
 Ca.6.28.179  yacca śītajvare
                            tailamagurvādyamudāhṛtam/  
 anekaśataśastacca siddhaṃ syādvātaroganut//  
 
 
 Ca.6.28.180  vakṣyante yāni tailāni
                            vātaśoṇitake 'api ca/  
 tāni cānilaśāntyarthaṃ siddhikāmaḥ prayojayet//  
 
 
 Ca.6.28.181  nāsti tailāt paraṃ
                            kiṃcidauṣadhaṃ mārutāpaham/  
 vyavāyyuṣṇagurusnehāt saṃskārādbalavattaram//  
 
 
 Ca.6.28.182
                             gaṇairvātaharaistasmācchataśo 'atha sahasraśaḥ/  
 siddhaṃ kṣiprataraṃ hanti sūkṣmamārgasthitān gadān//  
 
 
 Ca.6.28.183  kriyā sādhāraṇī sarvā
                            saṃsṛṣṭe cāpi śasyate/  
 vāte pittādibhiḥ srotaḥsvāvṛteṣu viśeṣataḥ//  
 
 
 Ca.6.28.184  pittāvṛte viśeṣeṇa
                            śītāmuṣṇāṃ tathā kriyām/  
 vyatyāsāt kārayet sarpirjīvanīyaṃ ca śasyate//  
 
 
 Ca.6.28.185  dhanvamāṃsaṃ yavāḥ
                            śāliryāpanāḥ kṣīrabastayaḥ/  
 virekaḥ kṣīrapānaṃ ca pañcamūlībalāśṛtam//  
 
 
 Ca.6.28.186
                             madhuyaṣṭibalātailaghṛtakṣīraiśca secanam/  
 pañcamūlakaṣāyeṇa kuryādvā śītabāriṇā//  
 
 
 Ca.6.28.187  kaphāvṛte yavānnāni
                            jāṅgalā mṛgapakṣiṇaḥ/  
 svedāstīkṣṇā nirūhāśca vamanaṃ savirecanam//  
 
 
 Ca.6.28.188  jīrṇaṃ sarpistathā tailaṃ
                            tilasarṣapajaṃ hitam/  
 saṃsṛṣṭe kaphapittābhyāṃ pittamādau vinirjayet//  
 
 
 Ca.6.28.189  āmāśayagataṃ &matvā
                            kaphaṃ vamanamācaret//  
 
 
 Ca.6.28.190  pakvāśaye virekaṃ tu
                            pitte sarvatrage tathā/  
 svedairviṣyanditaḥ śleṣmā yadā pakvāśaye sthitaḥ//  
 
 
 Ca.6.28.191  pittaṃ vā darśayelliṅgaṃ
                            bastibhistau vinirharet/  
 śleṣmaṇā 'anugataṃ vātamuṣṇairgomūtrasaṃyutaiḥ//  
 
 
 Ca.6.28.192  nirūhaiḥ pittasaṃsṛṣṭaṃ
                            nirharet kṣīrasaṃyutaiḥ/  
 madhurauṣadhasiddhaiśca tailaistamanuvāsayet//  
 
 
 Ca.6.28.193  śirogate tu sakaphe
                            dhūmanasyādi kārayet/  
 hṛte pitte kaphe yaḥ syāduraḥsroto 'anugo 'anilaḥ//  
 
 
 Ca.6.28.194  &saśeṣaḥ syāt kriyā
                            tatra kāryā kevalavātikī/  
 śoṇitenāvṛte kuryādvātaśoṇitakīṃ kriyām//  
 
 
 Ca.6.28.195
                             pramehavātamedoghnī-&māmavāte prayojayet/  
 svedābhyaṅgarasakṣīrasnehā māṃsāvṛte hitāḥ//  
 
 
 Ca.6.28.196  mahāsneho 'asthimajjasthe
                            pūrvavadretasā++āvṛte/  
 annāvṛte &tadullekhaḥ pācanaṃ dīpanaṃ laghu//  
 
 
 Ca.6.28.197  mūtralāni tu mūtreṇa
                            svedāḥ sottarabastayaḥ/  
 śakṛtā tailamairaṇḍaṃ &snigdhodāvartavatkriyā//  
 
 
 Ca.6.28.198  svasthānastho balī doṣaḥ
                            prāk taṃ svairauṣadhairjayet/  
 vamanairvā virekairvā bastibhiḥ śamanena vā//  
 
 
 Ca.6.28.199  (&ityuktamāvṛte vāte
                            pittādibhiryathāyatham/) mārutānāṃ hi pañcānāmanyonyāvaraṇe śṛṇu//  
 
 
 Ca.6.28.200  liṅgaṃ
                            vyāsasamāsābhyāmucyamānaṃ mayā 'anagha!/  
 prāṇe vṛṇotyudānādīn prāṇaṃ vṛṇvanti te 'api ca//  
 
 
 Ca.6.28.201  udānādyāstathā 'anyonyaṃ
                            sarva eva yathākramam/  
 &viṃśatirvaraṇānyetānyūlbaṇānāṃ parasparam//  
 
 
 Ca.6.28.202  mārutānāṃ hi pañcānāṃ
                            tāni samyak pratarkayet/  
 sarvendriyāṇāṃ śūnyatvaṃ jñātvā smṛtibalakṣayam//  
 
 
 Ca.6.28.203  vyāne prāṇāvṛte liṅgaṃ
                            karma tatrordhvajatrukam/  
 svedo 'atyarthaṃ lomaharṣastvagdoṣaḥ suptagātratā//  
 
 
 Ca.6.28.204  prāṇe vyānāvṛte tatra
                            snehayuktaṃ virecanam/  
 prāṇāvṛte samāne syurjaḍagadgadamūkatāḥ//  
 
 
 Ca.6.28.205  catuṣprayogāḥ śasyante
                            snehāstatra sayāpanāḥ/  
 &samānenāvṛte 'apāne grahaṇīpārśvahṛdgadāḥ//  
 
 
 Ca.6.28.206  śūlaṃ cāmāśaye tatra
                            dīpanaṃ sarpiriṣyate/  
 śirograhaḥ pratiśyāyo niḥśvāsocchvāsasaṃgrahaḥ//  
 
 
 Ca.6.28.207  hṛdrogo
                            mukhaśoṣaścāpyudāne prāṇasaṃvṛte/  
 tatrordhvabhāgikaṃ karma kāryamāśvāsanaṃ tathā//  
 
 
 Ca.6.28.208  karmaujobalavarṇānāṃ nāśo
                            mṛtyurathāpi vā/  
 udānenāvṛte prāṇe taṃ śanaiḥ śītavāriṇā//  
 
 
 Ca.6.28.209  siñcedāśvāsayeccainaṃ
                            sukhaṃ caivopapādayet/  
 ūrdhvagenāvṛte 'apāne chardiśvāsādayo gadāḥ//  
 
 
 Ca.6.28.210  syurvāte tatra bastyādi
                            bhojyaṃ caivānulomanam/  
 moho 'alpo 'agniratīsāra ūrdhvage 'apānasaṃvṛte//  
 
 
 Ca.6.28.211  vāte syādvamanaṃ tatra
                            dīpanaṃ grāhi cāśanam/  
 vamyādhmānamudāvartagulmārtiparikartikāḥ//  
 
 
 Ca.6.28.212  liṅgaṃ vyānāvṛte 'apāne
                            taṃ snigdhairanulomayet/  
 apānenāvṛte vyāne bhavedviṇmūtraretasām//  
 
 
 Ca.6.28.213  atipravṛttistatrāpi
                            sarvaṃ saṃgrahaṇaṃ matam/  
 mūrcchā tandrā pralāpo 'aṅgasādo 'agnyojobalakṣayaḥ//  
 
 
 Ca.6.28.214  samānenāvṛte vyāne
                            vyāyāmo laghubhojanam/  
 stabdhatā 'alpāgnitā 'asvedaśceṣṭāhānirnimīlanam//  
 
 
 Ca.6.28.215  udānenāvṛte vyāne tatra
                            pathyaṃ mitaṃ laghu/  
 pañcānyonyāvṛtānevaṃ vātān budhyeta lakṣaṇaiḥ//  
 
 
 Ca.6.28.216  eṣāṃ svakarmaṇāṃ
                            hānirvṛddhirvā++āvaraṇe matā/  
 yathāsthūlaṃ samuddiṣṭametadāvaraṇe 'aṣṭakam//  
 
 
 Ca.6.28.217  saliṅgabheṣajaṃ
                            samyagbudhānāṃ buddhivṛddhaye/  
 sthānānyavekṣya vātānāṃ vṛddhiṃ hāniṃ ca karmaṇām//  
 
 
 Ca.6.28.218
                             dvādaśāvaraṇānyanyānyabhilakṣya bhiṣagjitam/  
 kuryādabhyañjana-&snehapānabastyādi sarvaśaḥ//  
 
 
 Ca.6.28.219  kramamuṣṇamanuṣṇaṃ vā
                            vyatyāsādavacārayet/  
 udānaṃ yojayedūrdhvamapānaṃ cānulomayet//  
 
 
 Ca.6.28.220  samānaṃ śamayeccaiva
                            tridhā vyānaṃ tu yojayet/  
 prāṇo rakṣyaścaturbhyo 'api sthāne hyasya sthitirdhruvā//  
 
 
 Ca.6.28.221  svaṃ sthānaṃ gamayedevaṃ
                            vṛtānetān vimārgagān/  
 mūrcchā dāho bhramaḥ śūlaṃ vidāhaḥ śītakāmitā//  
 
 
 Ca.6.28.222  chardanaṃ ca vidagdhasya
                            prāṇe pittasamāvṛte/  
 ṣṭhīvanaṃ kṣavathūdgāraniḥśvāsocchvāsasaṃgrahaḥ//  
 
 
 Ca.6.28.223  prāṇe kaphāvṛte
                            rūpāṇyaruciśchardireva ca/  
 mūrcchādyāni ca rūpāṇi dāho nābhyurasaḥ klamaḥ//  
 
 
 Ca.6.28.224  aujobhraṃśaśca
                            sādaścāpyudāne pittasaṃvṛte/  
 āvṛte śleṣmaṇodāne vaivarṇyaṃ vāksvaragrahaḥ//  
 
 
 Ca.6.28.225  daurbalyaṃ
                            gurugātratvamaruciścopajāyate/  
 atisvedastṛṣā dāho mūrcchā &cārucireva ca//  
 
 
 Ca.6.28.226  pittāvṛte samāne
                            syādupaghātastathoṣmaṇāḥ/  
 asvedo vahnimāndyaṃ ca lomaharṣastathaiva ca//  
 
 
 Ca.6.28.227  kaphāvṛte samāne
                            syādgātrāṇāṃ cātiśītatā/  
 vyāne pittāvṛte tu syāddāhaḥ sarvāṅgagaḥ klamaḥ//  
 
 
 Ca.6.28.228  gātravikṣepasaṅgaśca
                            sasaṃtāpaḥ savedanaḥ/  
 gurutā sarvagātrāṇāṃ sarvasandhyasthijā rujaḥ//  
 
 
 Ca.6.28.229  vyāne kaphāvṛte liṅgaṃ
                            gatisaṅgastathā+&adhikaḥ/  
 hāridramūtravarcastvaṃ tāpaśca gudameḍhrayoḥ//  
 
 
 Ca.6.28.230  liṅgaṃ pittāvṛte 'apāne
                            rajasaścātivartanam/  
 bhinnāmaśleṣmasaṃsṛṣṭaguruvarcaḥpravartanam//  
 
 
 Ca.6.28.231  śleṣmaṇā saṃvṛte 'apāne
                            kaphamehasya cāgamaḥ/  
 lakṣaṇānāṃ tu miśratvaṃ pittasya ca kaphasya ca//  
 
 
 Ca.6.28.232  upalakṣya bhiṣagvidvān
                            miśramāvaraṇaṃ vadet/  
 yadyasya vāyornirdiṣṭaṃ sthānaṃ tatretarau sthitau//  
 
 
 Ca.6.28.233  doṣau bahuvidhān vyādhīn
                            darśayetāṃ yathānijān/  
 āvṛtaṃ śleṣmapittābhyāṃ prāṇaṃ codānameva ca//  
 
 
 Ca.6.28.234  garīyastvena paśyanti
                            bhiṣajaḥ śāstravakṣuṣaḥ/  
 viśeṣājjīvitaṃ prāṇe udāne saṃśritaṃ balam//  
 
 
 Ca.6.28.235  syāttayoḥ
                            pīḍanāddhānirāyuṣaśca balasya ca/  
 sarve 'apyete 'aparijñātāḥ parisaṃvatsarāstathā//  
 
 
 Ca.6.28.236  upekṣaṇādasādhyāḥ
                            syurathavā &durupakramāḥ/  
 hṛdrogo vidradhiḥ plīhā gulmo 'atīsāra eva ca//  
 
 
 Ca.6.28.237
                             bhavantyupadravāsteṣāmāvṛtānāmupekṣaṇāt/  
 tasmādāvaraṇaṃ vaidyaḥ pavanasyopalakṣayet//  
 
 
 Ca.6.28.238  pañcātmakasya vātena
                            pittena śleṣmaṇā 'api vā/  
 bhiṣagjitamataḥ samyagupalakṣya samācaret//  
 
 
 Ca.6.28.239  anabhiṣyandibhiḥ
                            snigdhaiḥ srotasāṃ śuddhikārakaiḥ/  
 kaphapittāviruddhaṃ yadyacca vātānulomanam//  
 
 
 Ca.6.28.240  sarvasthānāvṛte 'apyāśu
                            tat kāryaṃ mārute hitam/  
 yāpanā bastayaḥ prāyo madhurāḥ sānuvāsanāḥ//  
 
 
 Ca.6.28.241  prasamīkṣya balādhikyaṃ
                            mṛdu vā sraṃsanaṃ hitam/  
 rasāyanānāṃ sarveṣāmupayogaḥ praśasyate//  
 
 
 Ca.6.28.242  śailasya jatuno 'atyarthaṃ
                            payasā guggulostathā/  
 lehaṃ vā bhārgavaproktamabhyaset kṣīrabhuṅnaraḥ//  
 
 
 Ca.6.28.243
                             &abhayāmalakīyoktamekādaśasitāśatam/  
 apānenāvṛte sarvaṃ dīpanaṃ grāhi bheṣajam//  
 
 
 Ca.6.28.244  vātānulomanaṃ yacca
                            pakvāśayaviśodhanam/  
 iti saṃkṣepataḥ proktamāvṛtānāṃ cikitsitam//  
 
 
 Ca.6.28.245  prāṇādīnāṃ bhiṣak
                            kuryādvitarkya svayameva tat/  
 pittāvṛte tu pittaghnairmārutasyāvirodhibhiḥ/  
 kaphāvṛte kaphaghnaistu mārutasyānulomanaiḥ//  
 
 
 Ca.6.28.246  loke vāyvarkasomānāṃ
                            durvijñeyā yathā gatiḥ/  
 tathā śarīre vātasya pittasya ca kaphasya ca//  
 
 
 Ca.6.28.247  kṣayaṃ vṛddhiṃ samatvaṃ
                            ca tathaivāvaraṇaṃ bhiṣak/  
 vijñāya pavanādīnāṃ na pramadyati karmasu//  
 
 Ca.6.28.248  tatra ślokau---  
 
 pañcātmanaḥ sthānavaśāccharīre sthānāni karmāṇi ca dehadhātoḥ/  
 prakopahetuḥ kupitaśca rogān sthāneṣu cānyeṣu vṛto 'avṛtaśca//  
 
 
 Ca.6.28.249  prāṇeśvaraḥ prāṇabhṛtāṃ
                            karoti kriyā ca teṣāmakhilā niruktā/  
 tāṃ deśasātmyartubalānyavekṣya prayojayecchāstramatānusārī//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        cikitsāsthāne vātavyādhicikitsitaṃ nāmāṣṭāviṃśo 'adhyāyaḥ//28// 
 
 
                    ekonatriṃśo 'adhyāyaḥ/
                     Ca.6.29.1  athāto vātaśoṇitacikitsitaṃ
                        vyākhyāsyāmaḥ//  
 Ca.6.29.2  iti ha smāha bhagavānātreyaḥ//  
 
 Ca.6.29.3  hutāgnihotramāsīnamṛṣimadhye
                            punarvasum/  
 pṛṣṭhavān gurumekāgramagniveśo 'agnivarcasam//  
 
 
 Ca.6.29.4  agnimārutatulyasya
                            saṃsargasyānilāsṛjoḥ/  
 hetulakṣaṇabhaiṣajyānyathāsmai gururabravīt//  
 
 
 Ca.6.29.5
                             lavaṇāmlakaṭukṣārasnigdhoṣṇājīrṇabhojanaiḥ/  
 klinnaśuṣkāmbujānūpamāṃsapiṇyākamūlakaiḥ//  
 
 
 Ca.6.29.6
                             kulatthamāṣaniṣpāvaśākādipalalekṣubhiḥ/  
 dadhyāranālasauvīraśuktatakrasurāsavaiḥ//  
 
 
 Ca.6.29.7
                             viruddhādhyaśanakrodhadivāsvapnaprajāgaraiḥ/  
 prāyaśaḥ sukumārāṇāṃ &miṣṭānnasukhabhojinām//  
 
 
 Ca.6.29.8  avaṅkramaṇaśīlānāṃ kupyate
                            vātaśoṇitam/  
 abhighātādaśuddyā ca praduṣṭe śoṇite nṛṇām//  
 
 
 Ca.6.29.9
                             kaṣāyakaṭutiktālparūkṣāhārādabhojanāt/  
 &hayoṣṭrayānayānāmbukrīḍāplavanalaṅghanaiḥ//  
 
 
 Ca.6.29.10  uṣṇe
                            &cātyadhvavaiṣamyādvyavāyādveganigrahāt/  
 vāyurvivṛddho vṛddhena raktenāvāritaḥ pathi//  
 
 
 Ca.6.29.11  kṛtsnaṃ saṃdūṣayedraktaṃ
                            tajjñeyaṃ vātaśoṇitam/  
 khuḍaṃ vātabalāsākhyamāḍhyavātaṃ ca nāmabhiḥ//  
 
 
 Ca.6.29.12  tasya sthānaṃ karau
                            pādāvaṅgulyaḥ sarvasandhayaḥ/  
 kṛtvā++ādau hastapāde tu mūlaṃ dehe vidhāvati//  
 
 
 Ca.6.29.13  saukṣmyāt sarvasaratvācca
                            pavanasyāsṛjastathā/  
 taddravatvāt saratvācca dehaṃ gacchan sirāyanaiḥ//  
 
 
 Ca.6.29.14  parvasvabhihataṃ kṣubdhaṃ
                            vakratvādavatiṣṭhate/  
 sthitaṃ pittādisaṃsṛṣṭaṃ tāstāḥ sṛjati vedanāḥ//  
 
 
 Ca.6.29.15  karoti duḥkhaṃ teṣveva
                            tasmāt prāyeṇa sandhiṣu/  
 bhavanti vedanāstāstā atyarthaṃ duḥsahā nṛṇām//  
 
 
 Ca.6.29.16  svedo 'atyarthaṃ na vā
                            kārṣṇyaṃ sparśājñatvaṃ kṣate 'atiruk/  
 sandhiśaithilyamālasyaṃ sadanaṃ piḍakodgamaḥ//  
 
 
 Ca.6.29.17  jānuaṅghorukaṭyaṃ
                            sahastapādāṅgasandhiṣu/  
 nistodaḥ sphuraṇaṃ bhedo gurutvaṃ suptireva ca//  
 
 
 Ca.6.29.18  kaṇḍūḥ saṃdhiṣu rugbhūtvā
                            bhūtvā naśyati cāsakṛt/  
 vaivarṇyaṃ maṇḍalotpattirvātāsṛkpūrvalakṣaṇam//  
 
 
 Ca.6.29.19  uttānamatha gambhīraṃ
                            dvividhaṃ tat pracakṣate/  
 tvaṅmāṃsāśrayamuttānaṃ gambhīraṃ tvantarāśrayam//  
 
 
 Ca.6.29.20
                             kaṇḍūdāharugāyāmatodasphuraṇakuñcanaiḥ/  
 anvitā śyāvaraktā tvagbāhye tāmrā tatheṣyate//  
 
 
 Ca.6.29.21  gambhīre śvayathuḥ stabdhaḥ
                            kaṭhino 'antarbhṛśārtimān/  
 śyāvastāmro 'athavā dāhatodasphuraṇapākavān//  
 
 
 Ca.6.29.22  rugvidāhānvito 'abhīkṣṇaṃ
                            vāyuḥ sandhyasthimajjasu/  
 chindanniva caratyantarbakrīkurvaṃśca vegavān//  
 
 
 Ca.6.29.23  karoti khañjaṃ paṅguṃ vā
                            śarīre sarvataścaran/  
 sarvairliṅgaiśca vijñeyaṃ vātāsṛgubhayāśrayam//  
 
 
 Ca.6.29.24  tatra vāte 'adhike vā
                            syādrakte pitte kaphe 'api vā/  
 saṃsṛṣṭeṣu samasteṣu yacca tacchṛṇu lakṣaṇam//  
 
 
 Ca.6.29.25  viśeṣataḥ
                            &sirāyāmaśūlasphuraṇatodanam/  
 śothasya kārṣṇyaṃ raukṣyaṃ ca śyāvatāvṛddhihānayaḥ//  
 
 
 Ca.6.29.26  dhamanyaṅgulisandhīnāṃ
                            saṅkoco 'aṅgagraho 'atiruk/  
 kuñcanastambhane śītapradveṣaścānile 'adhike//  
 
 
 Ca.6.29.27  &śvayathurbhṛśaruk
                            todastāmraścimicimāyate/  
 snigdharūkṣaiḥ śamaṃ naiti kaṇḍūkledānvito 'asṛji//  
 
 
 Ca.6.29.28  vidāho vedanā mūrcchā
                            svedastṛṣṇā mado bhramaḥ/  
 rāgaḥ pākaśca bhedaśca śoṣaścoktāni paittike//  
 
 
 Ca.6.29.29  staimityaṃ gauravaṃ snehaḥ
                            suptirmandā ca ruk kaphe/  
 hetulakṣaṇasaṃsargādvidyāddvandvatridoṣajam//  
 
 
 Ca.6.29.30  ekadoṣānugaṃ sādhyaṃ navaṃ,
                            yāpyaṃ dvidoṣajam/  
 tridoṣajamasādhyaṃ stādyasya ca syurupadravāḥ//  
 
 
 Ca.6.29.31
                             asvapnārocakaśvāsamāṃsakothaśirograhāḥ/  
 mūrcchāyamadaruktṛṣṇājvaramohapravepakāḥ//  
 
 
 Ca.6.29.32
                             hikkāpāṅgulyavīsarpapākatodabhramaklamāḥ/  
 aṅgulīvakratā sphoṭā dāhamarmagrahārbudāḥ//  
 
 
 Ca.6.29.33  etairupadravairvarjyaṃ
                            mohenaikena vā 'api yat/  
 saṃprasrāvi vivarṇaṃ ca stabdhamarbudakṛcca yat//  
 
 
 Ca.6.29.34  varjayeccaiva
                            saṃkocakaramindriyatāpanam/  
 akṛtsnopadravaṃ yāpyaṃ sādhyaṃ syānnirupadravam//  
 
 
 Ca.6.29.35  raktamārgaṃ &nihantyāśu
                            śākhāsandhiṣu mārutaḥ/  
 &niviśyānyonyamāvārya vedanābhirharedasūn//  
 
 
 Ca.6.29.36  tatra muñcedasṛk
                            śṛṅgajalaukaḥsūcyalābudhiḥ/  
 pracchanairvā sirābhirvā yathādoṣaṃ yathābalam//  
 
 
 Ca.6.29.37
                             &rugdāhaśūlatodārtādasṛk srāvyaṃ jalaukasā/  
 śṛṅgaistumbairharet suptikaṇḍūcimicimāyanāt//  
 
 
 Ca.6.29.38  deśāddeśaṃ vrajat srāvyaṃ
                            sirābhiḥ pracchanena vā/  
 aṅgaglānau na tu srāvyaṃ &rūkṣe vātottare ca yat//  
 
 
 Ca.6.29.39  gambhīraṃ śvayathuṃ
                            stambhaṃ kampaṃ snāyusirāmayān/  
 glāniṃ cāpi sasaṅkocāṃ kuryādvāyurasṛkkṣayāt//  
 
 
 Ca.6.29.40  khāñjyādīn vātarogāṃśca
                            mṛtyuṃ cātyavasecanāt/  
 kuryāttasmāt pramāṇena snigdhādraktaṃ vinirharet//  
 
 
 Ca.6.29.41  virecyaḥ snehayitvā++ādau
                            snehayuktairvirecanaiḥ/  
 rūkṣairvā mṛdubhiḥ śastamasakṛdbastikarma ca//  
 
 
 Ca.6.29.42  sekābhyaṅgapradehānnasnehāḥ
                            prāyo 'avidāhinaḥ/  
 vātarakte praśasyante viśeṣaṃ tu nibodha me//  
 
 
 Ca.6.29.43
                             bāhyamālepanābhyaṅgapariṣekopanāhanaiḥ/  
 virekāsthāpanasnehapānairgambhīramācaret//  
 
 
 Ca.6.29.44
                             sarpistailavasāmajjāpānābhyañjanabastibhiḥ/  
 sukhoṣṇairupanāhaiśca vātottaramupācaret//  
 
 
 Ca.6.29.45  virecanairghṛtakṣīrapānaiḥ
                            sekaiḥ sabastibhiḥ/  
 śītairnirvāpaṇaiścāpi raktapittottaraṃ jayet//  
 
 
 Ca.6.29.46  vamanaṃ mṛdu nātyarthaṃ
                            snehasekau vilaṅghanam/  
 koṣṇā lepāśca śasyante vātarakte kaphottare//  
 
 
 Ca.6.29.47  kaphavātottare śītaiḥ
                            pralipte vātaśoṇite/  
 dāhaśotharujākaṇḍūvivṛddhiḥ stambhanādbhavet//  
 
 
 Ca.6.29.48  raktapittottare
                            coṣṇairdāhaḥ kledo 'avadāraṇam/  
 bhavettasmādbhiṣagdoṣabalaṃ buddhvā++ācaretkriyām//  
 
 
 Ca.6.29.49  divāsvapnaṃ sasaṃtāpaṃ
                            vyāyāmaṃ maithunaṃ tathā/  
 kaṭūṣṇaṃ gurvabhiṣyandi lavaṇāmlaṃ ca varjayet//  
 
 
 Ca.6.29.50  purāṇā yavagodhūmanīvārāḥ
                            śāliṣaṣṭikāḥ/  
 bhojanārthaṃ rasārthaṃ vā viṣkirapratudā hitāḥ//  
 
 
 Ca.6.29.51  āḍhakyaścaṇakā mudgā
                            masūrāḥ samakuṣṭhakāḥ/  
 yūṣārthaṃ bahusarpiṣkāḥ praśastā vātaśoṇite//  
 
 
 Ca.6.29.52
                             suniṣaṇṇakavetrāgrakākamācīśatāvarī/  
 vāstukopodikāśākaṃ śākaṃ sauvarcalaṃ tathā//  
 
 
 Ca.6.29.53  ghṛtamāṃsarasairbhṛṣṭaṃ
                            śākasātmyāya dāpayet/  
 vyañjanārthaṃ, tathā gavyaṃ māhiṣājaṃ payo hitam//  
 
 
 Ca.6.29.54  iti saṃkṣepataḥ proktaṃ
                            vātaraktacikitsitam/  
 etadeva punaḥ sarvaṃ vyāsataḥ saṃpravakṣyate//  
 
 
 Ca.6.29.55
                             śrāvaṇīkṣīrakākolījīvakarṣabhakaiḥ samaiḥ/  
 siddhaṃ samadhukaiḥ sarpiḥ sakṣīraṃ vātaraktanut//  
 
 
 Ca.6.29.56  balāmatibalāṃ
                            medāmātmaguptāṃ śatāvarīm/  
 kākolīṃ kṣīrakākolīṃ rāsnāmṛddhiṃ ca peṣayet//  
 
 
 Ca.6.29.57  ghṛtaṃ caturguṇakṣīraṃ taiḥ
                            siddhaṃ vātaraktanut/  
 hṛtpāṇḍurogavīsarpakāmalājvaranāśanam//  
 
 
 Ca.6.29.58
                             trāyantikātāmalakīdvikākolīśatāvarī/  
 kaśerukākaṣāyeṇa kalkairebhiḥ pacedghṛtam//  
 
 
 Ca.6.29.59  dattvā
                            parūṣakādrākṣākāśmaryekṣurasān samān/  
 pṛthagvidāryāḥ svarasaṃ tathā kṣīraṃ caturguṇam//  
 
 
 Ca.6.29.60  etat prāyogikaṃ sarpiḥ
                            pārūṣakamiti smṛtam/  
 vātarakte kṣate kṣīṇe vīsarpe paittike jvare//  
 iti pārūṣakaṃ ghṛtam/  
 Ca.6.29.61  dve pañcamūle
                            varṣābhūmeraṇḍaṃ sapunarnavam/  
 mudgaparṇīṃ mahāmedāṃ māṣaparṇīṃ śatāvarīm//  
 
 
 Ca.6.29.62  śaṅkhapuṣpīmavākpuṣpīṃ
                            rāsnāmatibalāṃ balām/  
 pṛthagdvipalikaṃ kṛttvā jaladroṇe vipācayet//  
 
 
 Ca.6.29.63  pādaśeṣe samān
                            kṣīradhātrīkṣucchāgalān rasān/  
 ghṛtāḍhakena saṃyojya śanairmṛdvagninā pacet//  
 
 
 Ca.6.29.64  kalkānāvāpya mede dve
                            kāśmaryaphalamutpalam/  
 tvakkṣīrīṃ pippalīṃ drākṣāṃ padmabījaṃ punarnavām//  
 
 
 Ca.6.29.65  nāgaraṃ kṣīrakākolīṃ
                            padmakaṃ bṛhatīdvayam/  
 vīrāṃ śṛṅgāṭakaṃ bhavyamurumāṇaṃ nikocakam//  
 
 
 Ca.6.29.66
                             kharjūrākṣoṭavātāmamuñjātābhiṣukāṃstathā/  
 etairghṛtāḍhake siddhe kṣaudraṃ śīte pradāpayet//  
 
 
 Ca.6.29.67  samyak siddhaṃ ca vijñāya
                            suguptaṃ saṃnidhāpayet/  
 kṛtarakṣāvidhiṃ caukṣe prāśayedakṣasaṃmitam//  
 
 
 Ca.6.29.68  pāṇḍurogaṃ jvaraṃ hikkāṃ
                            svarabhedaṃ bhagandaram/  
 pārśvaśūlaṃ kṣayaṃ kāsaṃ plīhānaṃ vātaśoṇitam//  
 
 
 Ca.6.29.69  kṣataśoṣamapasmāramaśmarīṃ
                            śarkarāṃ tathā/  
 sarvāṅgaikāṅgarogāṃśca mūtrasaṅgaṃ ca nāśayet//  
 
 
 Ca.6.29.70  balavarṇakaraṃ dhanyaṃ
                            valīpalitanāśanam/  
 jīvanīyamidaṃ sarpirvṛṣyaṃ vandhyāsutapradam//  
 
 
 Ca.6.29.71  drākṣāmadhu(dhū)katoyābhyāṃ
                            siddhaṃ vā sasitopalam/  
 pibedghṛtaṃ tathā kṣīraṃ guḍūcīsvarase śṛtam//  
 
 
 Ca.6.29.72  jīvakarṣabhakau
                            medāmṛṣyaproktāṃ śatāvarīm/  
 madhukaṃ madhuparṇīṃ ca kākolīdvayameva ca//  
 
 
 Ca.6.29.73  mudgamāṣākhyaparṇinyau
                            daśamūlaṃ punarnavām/  
 balāmṛtāvidārīśca sāśvagandhāśmabhedakāḥ//  
 
 
 Ca.6.29.74  eṣāṃ kaṣāyakalkābhyāṃ
                            sarpistailaṃ ca sādhayet/  
 lābhataśca vasāmajjadhānvaprātudavaiṣkiram//  
 
 
 Ca.6.29.75  caturguṇena payasā tat
                            siddhaṃ vātaśoṇitam/  
 sarvadehāśritaṃ hanti vyādhīn ghorāṃśca vātajān//  
 
 
 Ca.6.29.76  sthirā śvadaṃṣṭrā bṛhatī
                            sārivā saśatāvarī/  
 kāśmaryāṇyātmaguptā ca vṛścīro dve bale tathā//  
 
 
 Ca.6.29.77  eṣāṃ kvāthe catuḥkṣīraṃ
                            pṛthak tailaṃ pṛthagvṛtam/  
 medāśatāvarīyaṣṭijīvantījīvakarṣabhaiḥ//  
 
 
 Ca.6.29.78  paktvā mātrā tataḥ
                            kṣīratriguṇā 'adhyardhaśarkarā/  
 khajena mathitā peyā vātarakte tridoṣaje//  
 
 
 Ca.6.29.79  tailaṃ payaḥ śarkarāṃ ca
                            pāyayedvā sumūrcchitam/  
 sarpistailasitākṣaudrairmiśraṃ vā 'api pibet payaḥ//  
 
 
 Ca.6.29.80  aṃśumatyā śṛtaḥ prasthaḥ
                            payaso dvisitopalaḥ/  
 pāne praśasyate tadvat pippalīnāgaraiḥ śṛtaḥ//  
 
 
 Ca.6.29.81  balāśatāvalīrāsnādaśamūlaiḥ
                            sapīlubhiḥ/  
 śyāmairaṇḍasthirābhiśca vātārtighnaṃ śṛtaṃ payaḥ//  
 
 
 Ca.6.29.82  dhāroṣṇaṃ mūtrayuktaṃ vā
                            kṣīraṃ doṣānulomanam/  
 pibedvā satrivṛccūrṇaṃ pittaraktāvṛtānilaḥ//  
 
 
 Ca.6.29.83  kṣīreṇairaṇḍatailaṃ vā
                            prayogeṇa pibennaraḥ/  
 bahudoṣo virekārthaṃ jīrṇe kṣīraudanāśanaḥ//  
 
 
 Ca.6.29.84  &kaṣāyamabhayānāṃ vā
                            ghṛtabhṛṣṭaṃ pibennaraḥ/  
 kṣīrānupānaṃ trivṛtācūrṇaṃ drākṣārasena vā//  
 
 
 Ca.6.29.85  kāśmaryaṃ trivṛtāṃ drākṣāṃ
                            triphalāṃ saparūṣakām/  
 śṛtaṃ pibedvirekāya lavaṇakṣaudrasaṃyutam//  
 
 
 Ca.6.29.86  triphalāyāḥ kaṣāyaṃ vā
                            pibet kṣaudreṇa saṃyutam/  
 dhātrīharidrāmustānāṃ kaṣāyaṃ vā kaphādhikaḥ//  
 
 
 Ca.6.29.87  yogaiśca
                            kalpavihitairasakṛttaṃ virecayet/  
 mṛdubhiḥ snehasaṃyuktairjñātvā vātaṃ malāvṛtam//  
 
 
 Ca.6.29.88  nirharedvā malaṃ tasya
                            saghṛtaiḥ kṣīrabastibhiḥ/  
 na hi bastisamaṃ kiṃcidvātaraktacikitsitam//  
 
 
 Ca.6.29.89
                             bastivaṃkṣaṇapārśvoruparvāsthijaṭharārtiṣu/  
 udāvarte ca śasyante nirūhāḥ sānuvāsanāḥ//  
 
 
 Ca.6.29.90  dadyāttailāni cemāni
                            bastikarmaṇi buddhimān/  
 nasyābhyañjanasekeṣu dāhaśūlopaśāntaye//  
 
 
 Ca.6.29.91  &madhuyaṣṭyāstulāyāstu
                            kaṣāye pādaśeṣite/  
 tailāḍhakaṃ samakṣīraṃ pacet kalkaiḥ palonmitaiḥ//  
 
 
 Ca.6.29.92
                             śatapuṣpāvarīmūrvāpayasyāgurucandanaiḥ/  
 sthirāhaṃsapadīmāṃsīdvimedāmadhuparṇibhiḥ//  
 
 
 Ca.6.29.93
                             kākolīkṣīrakākolītāmalakyṛddhipadmakaiḥ/  
 jīvakarṣabhajīvantītvakpatranakhavālakaiḥ//  
 
 
 Ca.6.29.94
                             prapauṇḍarīkamañjiṣṭhāsārivaindrīvitunnakaiḥ/  
 catuṣprayogāttaddhanti tailaṃ mārutaśoṇitam//  
 
 
 Ca.6.29.95  sopadravaṃ sāṅgaśūlaṃ
                            sarvagātrānugaṃ tathā/  
 vātāsṛkpittadāhārtijvaraghnaṃ balavarṇakṛt//  
 iti madhuparṇyāditailam/  
 Ca.6.29.96  madhukasya śataṃ drākṣā
                            kharjūrāṇi parūṣakam/  
 madhūkaudanapākyau ca prasthaṃ muñjātakasya ca//  
 
 
 Ca.6.29.97
                             kāśmaryāḍhakamityetaccaturdroṇe pacedapām/  
 śeṣe 'aṣṭabhāge pūte ca tasmiṃstailāḍhakaṃ pacet//  
 
 
 Ca.6.29.98
                             tathā++āmalakakāśmaryavidārīkṣurasaiḥ samaiḥ/  
 caturdroṇena payasā kalkaṃ dattvā palonmitam//  
 
 
 Ca.6.29.99
                             kadambāmalakākṣoṭapadmabījakaśerukam/  
 śṛṅgāṭakaṃ śṛṅgaveraṃ lavaṇaṃ pippalīṃ sitām//  
 
 
 Ca.6.29.100  jīvanīyaiśca saṃsiddhaṃ
                            kṣaudraprasthena saṃsṛjet/  
 nasyābhyañjanapāneṣu bastau cāpi niyojayet//  
 
 
 Ca.6.29.101  vātavyādhiṣu sarveṣu
                            manyāstambhe hanugrahe/  
 sarvāṅgaikāṅgavāte ca kṣatakṣīṇe kṣatajvare//  
 
 
 Ca.6.29.102
                             sukumārakamityetadvātāsrāmayanāśanam/  
 svaravarṇakaraṃ tailamārogyabalapuṣṭidam//  
 iti sukumārakatailam/  
 Ca.6.29.103  guḍūcīṃ madhukaṃ hrasvaṃ
                            pañcamūlaṃ punarnavām/  
 rāsnāmeraṇḍamūlaṃ ca jīvanīyāni lābhataḥ//  
 
 
 Ca.6.29.104  palānāṃ
                            śatakairbhāgairbalāpañcaśataṃ tathā/  
 kolabilvayavānmāṣānkulatthāṃśrāḍhakonmitān//  
 
 
 Ca.6.29.105  kāśmaryāṇāṃ suśuṣkāṇāṃ
                            droṇaṃ droṇaśate 'ambhasi/  
 sādhayejjarjaraṃ dhautaṃ caturdroṇaṃ ca śeṣayet//  
 
 
 Ca.6.29.106  tailadroṇaṃ pacettena
                            dattvā pañcaguṇaṃ payaḥ/  
 piṣṭvā tripalikaṃ caiva candanośīrakeśaram//  
 
 
 Ca.6.29.107  patrailāgurukuṣṭhāni
                            tagaraṃ madhuyaṣṭikām/  
 mañjiṣṭhāṣṭapalaṃ caiva tat siddhaṃ sārvayogikam//  
 
 
 Ca.6.29.108  vātarakte kṣatakṣīṇe
                            bhārārte kṣīṇaretasi/  
 vepanākṣepabhagnānāṃ sarvāṅgaikāṅgarogiṇām//  
 
 
 Ca.6.29.109  yonidoṣamapasmāramunmādaṃ
                            khañjapaṅgutām/  
 hanyāt &prasavanaṃ caitattailāgryamamṛtāhvayam//  
 ityamṛtādyaṃ tailam/  
 Ca.6.29.110
                             padmavetasayaṣṭyāhvaphenilāpadmakotpalaiḥ/  
 pṛthakpañcapalairdarbhabalācandanakiṃśukaiḥ//  
 
 
 Ca.6.29.111  jale śṛtaiḥ
                            pacettailaprasthaṃ sauvīrasaṃmitam/  
 lodhrakālīyakośīrajīvakarabhakeśaraiḥ//  
 
 
 Ca.6.29.112
                             madayantīlatāpatrapadmakeśarapadmakaiḥ/  
 prapauṇḍarīkakāśmaryamāṃsīmedāpriyaṅgubhiḥ//  
 
 
 Ca.6.29.113  kuṅkumasya palārdhena
                            mañjiṣṭhāyāḥ palena ca/  
 mahāpadmamidaṃ tailaṃ vātāsṛgjvaranāśanam//  
 iti mahāpadmaṃ tailam/  
 Ca.6.29.114
                             padmakośīrayaṣṭyāhvarajanīkvāthasādhitam/  
 syāt piṣṭaiḥ sarjamañjiṣṭhāvīrākākolicandanaiḥ//  
 
 
 Ca.6.29.115  khuḍḍūkapadmakamidaṃ
                            tailaṃ vātāsradāhanut/  
 iti khuḍḍūkapadmakaṃ tailam/  
 śatena yaṣṭimadhukāt sādhyaṃ daśaguṇaṃ payaḥ//  
 
 
 Ca.6.29.116  tasmiṃstaile caturdroṇe
                            madhukasya palena tu/  
 siddhaṃ madhukakāśmaryarasairvā vātaraktanut//  
 
 
 Ca.6.29.117  madhuparṇyāḥ palaṃ piṣṭvā
                            tailaprasthaṃ caturguṇe/  
 kṣīre sādhyaṃ śataṃ kṛtvā tadevaṃ madhukācchate//  
 
 
 Ca.6.29.118  siddhaṃ deyaṃ
                            &tridoṣe syādvātāsre śvāsakāsanut/  
 hṛtpāṇḍurogavīsarpakāmalādāhanāśanam//  
 iti śatapākaṃ madhukatailam/  
 Ca.6.29.119  balākaṣāyakalkābhyāṃ
                            tailaṃ kṣīrasamaṃ pacet/  
 &sahasraṃ śatavāraṃ vā vātāsṛgvātaroganut//  
 
 
 Ca.6.29.120  rasāyanamidaṃ
                            śreṣṭhamindriyāṇāṃ prasādanam/  
 jīvanaṃ bṛṃhaṇaṃ svaryaṃ śukrāsṛgdoṣanāśanam//  
 iti sahasrapākaṃ śatapākaṃ vā balātailam/  
 Ca.6.29.121  guḍūcīrasadugdhābhyāṃ
                            tailaṃ drākṣārasena vā/  
 siddhaṃ madhukakāśmaryarasairvā vātaraktanut//  
 
 
 Ca.6.29.122  āranālāḍhake tailaṃ
                            pādasarjarasaṃ śṛtam/  
 prabhūte khajitaṃ toye jvaradāhārtinut param//  
 
 
 Ca.6.29.123  samadhūcchiṣṭamāñjiṣṭhaṃ
                            sasarjarasasārivam/  
 piṇḍatailaṃ tadabhyaṅgādvātaraktarujāpaham//  
 iti piṇḍatailam/  
 Ca.6.29.124  daśamūlaśṛtaṃ kṣīraṃ
                            sadyaḥ śūlanivāraṇam/  
 paribeko 'anilaprāye tadvat koṣṇena sarpiṣā//  
 
 
 Ca.6.29.125  snehairmadhurasiddhairvā
                            caturbhiḥ pariṣecayet/  
 stambhākṣepakaśūlārtaṃ koṣṇairdāhe tu śītalaiḥ//  
 
 
 Ca.6.29.126  tadvadgavyāvikacchāgaiḥ
                            kṣīraistailavimiśritaiḥ/  
 kvāthairvā jīvanīyānāṃ pañcamūlasya vā bhiṣak//  
 
 
 Ca.6.29.127  drākṣekṣurasamadyāni
                            dadhimastvamlakāñjikam/  
 sekārthe taṇḍulakṣaudraśarkarāmbu ca śasyate//  
 
 
 Ca.6.29.128
                             kumudotpalapadmādyairmaṇihāraiḥ sacandanaiḥ/  
 śītatoyānigairdāhe prokṣaṇaṃ sparśanaṃ hitam//  
 
 
 Ca.6.29.129  candrapādāmbusaṃsikte
                            kṣaumapadmadalacchade/  
 śayane pulinasparśaśītamārutavījite//  
 
 
 Ca.6.29.130  candanārdrastanakarāḥ
                            priyā nāryaḥ priyaṃvadāḥ/  
 sparśaśītāḥ sukhasparśā ghnanti dāhaṃ rujaṃ klamam//  
 
 
 Ca.6.29.131  sarāge saruje dāhe raktaṃ
                            visrāvya lepayet/  
 madhukāśvatthatvaṅmāṃsīvīrodumbaraśādvalaiḥ//  
 
 
 Ca.6.29.132  jalajairyavacūrṇairvā
                            sayaṣṭyāhvapayoghṛtaiḥ/  
 sarpiṣā jīvanīyairvā piṣṭairlepo 'artidāhanut//  
 
 
 Ca.6.29.133  &tilāḥ priyālo
                            madhukaṃ bisaṃ mūlaṃ ca vetasāt/  
 ājena payasā piṣṭaḥ pralepo dāharāganut//  
 
 
 Ca.6.29.134
                             prapauṇḍarīkamañjiṣṭhādārvīmadhukacandanaiḥ/  
 sitopalairakāsaktumasūrośīrapadmakaiḥ//  
 
 
 Ca.6.29.135  lepo
                            rugdāhavīsarparāgaśophanivāraṇaḥ/  
 pittaraktottare tvete, lepān vātottare śṛṇu//  
 
 
 Ca.6.29.136  vātaghnaiḥ sādhitaḥ
                            snigdhaḥ &sakṣīramudgapāyasaḥ/  
 tilasarṣapapiṇḍairvā 'apyupanāho rujāpahaḥ//  
 
 
 Ca.6.29.137
                             audakaprasahānūpaveśavārāḥ susaṃskṛtāḥ/  
 jīvanīyauṣadhaiḥ snehayuktāḥ syurupanāhane//  
 
 
 Ca.6.29.138
                             stambhatodarugāyāmaśothāṅgagrahanāśanāḥ/  
 jīvanīyauṣadhaiḥ siddhā sapayaskā vasā 'api vā//  
 
 
 Ca.6.29.139  ghṛtaṃ sahacarānmūlaṃ
                            jīvantī cchāgalaṃ payaḥ/  
 lepaḥ piṣṭāstilāstadvadbhṛṣṭāḥ payasi nirvṛtāḥ//  
 
 
 Ca.6.29.140
                             kṣīrapiṣṭamumālepameraṇḍasya phalāni ca/  
 kuryācchūlanivṛttyarthaṃ śatāhvāmānale 'adhike//  
 
 
 Ca.6.29.141
                             samūlāgracchadairaṇḍakvāthe dviprāsthikaṃ pṛthak/  
 ghṛtaṃ tailaṃ vasā majjā cānūpamṛgapakṣiṇām//  
 
 
 Ca.6.29.142  kalkārthe jīvanīyāni
                            gavyaṃ kṣīramathājakam/  
 haridrotpalakuṣṭhailāśatāhvāś-&vahanacchadān//  
 
 
 Ca.6.29.143  bilvamātrān pṛthak puṣpaṃ
                            kākubhaṃ cāpi sādhayet/  
 madhūcchiṣṭapalānyaṣṭau dadyācchīte 'avatārite//  
 
 
 Ca.6.29.144  śūlenaiṣo 'arditāṅgānāṃ
                            lepaḥ sandhigate 'anile/  
 vātarakte cyute bhagne khañje kubje ca śasyate//  
 
 
 Ca.6.29.145
                             śophagauravakaṇḍvādyairyukte tvasmin kaphottare/  
 mūtrakṣārasurāpakvaṃ vṛtamabhyañjane hitam//  
 
 
 Ca.6.29.146  padmakaṃ tvak samadhukaṃ
                            sārivā ceti tairghṛtam/  
 siddhaṃ samadhuśuktaṃ syāt sekābhyaṅge kaphottare//  
 
 
 Ca.6.29.147  &kṣārastailaṃ gavāṃ
                            mūtraṃ &jalaṃ ca kaṭukaiḥ śṛtam/  
 pariṣeke praśaṃsanti vātarakte kaphottare//  
 
 
 Ca.6.29.148  lepaḥ
                            sarṣapanimbārkahiṃsrākṣīratilairhitaḥ/  
 śreṣṭhaḥ &siddhaḥ kapitthatvagghṛtakṣīraiḥ sasaktubhiḥ//  
 
 
 Ca.6.29.149  gṛhadhūmo vacā kuṣṭhaṃ
                            śatāhvā rajanīdvayam/  
 pralepaḥ śūlanudvātarakte vātakaphottare//  
 
 
 Ca.6.29.150  tagaraṃ tvak śatāhvailā
                            kuṣṭhaṃ mustaṃ hareṇukā/  
 dāru vyāghranakhaṃ cāmlapiṣṭaṃ vātakaphāsranut//  
 
 
 Ca.6.29.151  madhuśigrorhitaṃ
                            tadvadbījaṃ dhānyāmlasaṃyutam/  
 muhūrtaṃ liptamamlaiśca siñcedvātakaphottaram//  
 
 
 Ca.6.29.152
                             triphalāvyoṣapatrailātvakkṣīrīcitrakaṃ vacām/  
 viḍaṅgaṃ pippalīmūlaṃ romaśaṃ vṛṣakatvacam//  
 
 
 Ca.6.29.153  ṛddhiṃ tāmalakīṃ cavyaṃ
                            samabhāgāni peṣayet/  
 kalyaṃ &liptamayaspātre madhyāhne bhakṣayettataḥ//  
 
 
 Ca.6.29.154  varjayeddadhiśuktāni
                            kṣīraṃ vairodhikāni ca/  
 vātāsre sarvadoṣe 'api hitaṃ śūlārdite param//  
 
 
 Ca.6.29.155  buddhvā sthānaviśeṣāṃśca
                            doṣāṇāṃ ca balābalam/  
 cikitsitamidaṃ kuryādūhāpohavikalpavit//  
 
 
 Ca.6.29.156  kupite
                            mārgasaṃrodhānmedaso vā kaphasya vā/  
 &ativṛddhyā 'anile nādau śastaṃ snehanabṛṃhaṇam//  
 
 
 Ca.6.29.157
                             vyāyāmaśodhanāriṣṭamūtrapānairvirecanaiḥ/  
 takrābhayāprayogaiśca kṣapayet kaphamedasī//  
 
 
 Ca.6.29.158  bodhivṛkṣakaṣāyaṃ tu
                            prapibenmadhunā saha/  
 vātaraktaṃ jayatyāśu tridoṣamapi dāruṇam//  
 
 
 Ca.6.29.159
                             purāṇayavagodhūmasīdhvariṣṭasurāsavaiḥ/  
 śilājatuprayogaiśca guggulormākṣikasya ca//  
 
 
 Ca.6.29.160  gambhīre raktamākrāntaṃ
                            syāccettadvātavajjayet/  
 paścādvāte kriyāṃ kuryādvātaraktaprasādanīm//  
 
 
 Ca.6.29.161  raktapittātivṛddhyā tu
                            pākamāśu niyacchati/  
 bhinnaṃ sravati vā raktaṃ vidagdhaṃ pūyameva vā//  
 
 
 Ca.6.29.162  tayoḥ kriyā vidhātavyā
                            &bhedaśodhanaropaṇaiḥ/  
 kuryādupadravāṇāṃ ca kriyāṃ svāṃ svāccikitsitāt//  
 
 Ca.6.29.163  tatra ślokāḥ--- 
 
 hetuḥ sthānāni mūlaṃ ca yasmāt prāyeṇa sandhiṣu/  
 kupyati prāk ca yadrūpaṃ dvividhasya ca lakṣaṇam//  
 
 
 Ca.6.29.164  pṛthagbhinnasya liṅgaṃ ca
                            doṣādhikyamupadravāḥ/  
 sādhyaṃ yāpyamasādhyaṃ ca kriyā sādhyasya cākhilā//  
 
 
 Ca.6.29.165  vātaraktasya nirdiṣṭā
                            samāsavyāsatastathā/  
 maharṣiṇā 'agniveśāya tathaivāvasthikī kriyā//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        cikitsitasthāne vātaśoṇitacikitsitaṃ
                        nāmaikonatriṃśo 'adhyāyaḥ//29// 
 
 
                    triṃśo 'adhyāyaḥ/
                     Ca.6.30.1  athāto yonivyāpaccikitsitaṃ
                        vyākhyāsyāmaḥ//  
 Ca.6.30.2  iti ha smāha bhagavānātreyaḥ//  
 
 Ca.6.30.3
                             divyatīrhtauṣadhimataścitradhātuśilāvataḥ/  
 puṇye himavataḥ pārśve surasiddharṣisevite//  
 
 
 Ca.6.30.4  viharantaṃ
                            tapoyogāttattvajñānārhtadarśinam/  
 &punarvasuṃ jitātmānamagniveśo 'anu pṛṣṭavān//  
 
 
 Ca.6.30.5  bhagavan! yadapatyānāṃ mūlaṃ
                            nāryaḥ paraṃ nṛṇām/  
 taddhighāto gadaiścāsāṃ kriyate yonimāśritaiḥ//  
 
 
 Ca.6.30.6  tasmātteṣāṃ
                            samutpattimutpannānāṃ ca lakṣaṇam/  
 sauṣadhaṃ śrotumicchāmi prajānugrahakāmyayā//  
 
 
 Ca.6.30.7  iti śiṣyeṇa pṛṣṭastu
                            provācarṣivaro 'atrijaḥ/  
 viṃśatirvyāpado yonernirdiṣṭā rogasaṃgrahe//  
 
 
 Ca.6.30.8  mithyācāreṇa tāḥ strīṇāṃ
                            praduṣṭenārtavena ca/  
 jāyante bījadoṣācca daivācca śṛṇu tāḥ pṛthak//  
 
 
 Ca.6.30.9  vātalāhāraceṣṭāyā vātalāyāḥ
                            samīraṇaḥ/  
 vivṛddho yonimāśritya yonestodaṃ savedanam//  
 
 
 Ca.6.30.10  stambhaṃ pipīlikāsṛptimiva
                            karkaśatāṃ tathā/  
 karoti suptimāyāsaṃ vātajāṃścāparān gadān//  
 
 
 Ca.6.30.11  sā syāt
                            saśabdarukphenatanurūkṣārtavā 'anilāt/  
 vyāpatkaṭvamlalavaṇakṣārādyaiḥ pittajā bhavet//  
 
 
 Ca.6.30.12  dāhapākajvaroṣṇārtā
                            nīlapītāsitārtavā/  
 bhṛśoṣṇakuṇapasrāvā yoniḥ syātpittadūṣitā//  
 
 
 Ca.6.30.13  kapho 'abhiṣyandibhirvṛddho
                            yoniṃ ceddūṣayet striyāḥ/  
 sa kuryāt picchilāṃ śītāṃ kaṇḍugrastālpavedanām//  
 
 
 Ca.6.30.14  pāṇḍuvarṇāṃ tathā
                            pāṇḍupicchilārtavavāhinīm/  
 samaśnantyā rasān sarvāndūṣayitvā trayo malāḥ//  
 
 
 Ca.6.30.15  yonigarbhāśayasthāḥ
                            svairyoniṃ yuñjanti lakṣaṇaiḥ/  
 sā bhaveddāhaśūlārtā śvetapicchilavāhinī//  
 
 
 Ca.6.30.16  raktapittakarairnāryā
                            raktaṃ pittena dūṣitam/  
 atipravartate yonyāṃ labdhe garbhe 'api &sāsṛjā//  
 
 
 Ca.6.30.17  yonigarbhāśayasthaṃ cet
                            pittaṃ saṃdūṣayedasṛk/  
 sā 'arajaskā matā kārśyavaivarṇyajananī bhṛśam//  
 
 
 Ca.6.30.18  yonyāmadhāvanāt kaṇḍūṃ
                            jātāḥ kurvanti jantavaḥ/  
 sā syādacaraṇā kaṇḍvā tayā 'atinarakāṅkṣiṇī//  
 
 
 Ca.6.30.19  pavano 'ativyavāyena
                            śophasuptirujaḥ striyāḥ/  
 karoti kupito yonau sā cāticaraṇā matā//  
 
 
 Ca.6.30.20  maithunādatibālāyāḥ
                            pṛṣṭhakaṭyūruvaṃkṣaṇam/  
 rujan dūṣayate yoniṃ vāyuḥ prākcaraṇā hi sā//  
 
 
 Ca.6.30.21  garbhiṇyāḥ
                            śleṣmalābhyāsācchardiniḥśvāsanigrahāt/  
 vāyuḥ &kruddhaḥ kaphaṃ yonimupanīya pradūṣayet//  
 
 
 Ca.6.30.22  pāṇḍuṃ satodamāsrāvaṃ
                            śvetaṃ sravati vā kapham/  
 kaphavātāmayavyāptā sā syādyonirupaplutā//  
 
 
 Ca.6.30.23  pittalāyā nṛsaṃvāse
                            kṣavathūdgāradhāraṇāt/  
 pittasaṃmūrcchito vāyuryoniṃ dūṣayati striyāḥ//  
 
 
 Ca.6.30.24  śūnā sparśākṣamā
                            sārtirnīlapītamasṛk sravet/  
 śroṇivaṃkṣaṇapṛṣṭhārtijvarārtāyāḥ pariplutā//  
 
 
 Ca.6.30.25
                             vegodāvartanādyonimudāvartayate 'anilaḥ/  
 sā rugārtā rajaḥ &kṛcchreṇodāvṛttaṃ vimuñcati//  
 
 
 Ca.6.30.26  ārtave sā vimukte tu
                            tatkṣaṇaṃ labhate sukham/  
 rajaso gamanādūrdhvaṃ jñeyodāvartinī budhaiḥ//  
 
 
 Ca.6.30.27  akāle vāhamānāyā garbheṇa
                            pihito 'anilaḥ/  
 karṇikāṃ janayedyonau śleṣmaraktena mūrcchitaḥ//  
 
 
 Ca.6.30.28  raktamārgāvarodhinyā
                            &sā tayā karṇinī matā/  
 raukṣyādvāyuryadā garbhaṃ jātaṃ jātaṃ vināśayet//  
 
 
 Ca.6.30.29  duṣṭaśoṇitajaṃ nāryāḥ
                            putraghnī nāma sā matā/  
 vyavāyamatitṛptāyā bhajantyāstvannapīḍitaḥ//  
 
 
 Ca.6.30.30  vāyurmithyāsthitāṅgāyā
                            yonisrotasi saṃsthitaḥ/  
 vakrayatyānanaṃ &yonyāḥ sā 'asthimāṃsānilārtibhiḥ//  
 
 
 Ca.6.30.31  bhṛśārtirmaithunāśaktā
                            yonirantarmukhī matā/  
 garbhasthāyāḥ striyā raukṣyādvāyuryoniṃ pradūṣayan//  
 
 
 Ca.6.30.32  mātṛdoṣādaṇudvārāṃ kuryāt
                            sūcīmukhī tu sā/  
 vyavāyakāle rundhantyā vegān prakupito 'anilaḥ//  
 
 
 Ca.6.30.33  kuryādviṇmūtrasaṅgārtiṃ
                            śoṣaṃ yonimukhasya ca/  
 ṣaḍahāt saptarātrādvā śukraṃ garbhāśayaṃ gatam//  
 
 
 Ca.6.30.34  sarujaṃ nīrujaṃ vā 'api yā
                            sravet sā tu vāminī/  
 bījadoṣāttu garbhasthamārutopahatāśayā//  
 
 
 Ca.6.30.35  nṛdveṣiṇyastanī caiva
                            ṣaṇḍhī syādanupakramā/  
 viṣamaṃ duḥkhaśayyāyāṃ maithunāt kupito 'anilaḥ//  
 
 
 Ca.6.30.36  garbhāśayasya yonyāśca
                            mukhaṃ viṣṭambhayet striyāḥ/  
 asaṃvṛtamukhī &sārtī rūkṣaphenāsravāhinī//  
 
 
 Ca.6.30.37  māṃsotsannā mahāyoniḥ
                            parvavaṃkṣaṇaśūlinī/  
 ityetairlakṣaṇaiḥ proktā viṃśatiryonijā gadāḥ//  
 
 
 Ca.6.30.38  na śukraṃ
                            dhārayatyebhirdoṣairyonirupadrutā/  
 tasmādgarbhaṃ na gṛhṇāti strī gacchatyāmayān bahūn//  
 
 
 Ca.6.30.39  gulmārśaḥpradarādīṃśca
                            vātādyaiścātipīḍanam/  
 āsāṃ ṣoḍaśa yāstvantyā ādye dve pittadoṣaje//  
 
 
 Ca.6.30.40  pariplutā vāminī ca
                            vātapittātmike mate/  
 karṇinyupaplute vātakaphāccheṣāstu vātajāḥ//  
 
 
 Ca.6.30.41  dehaṃ vātādayastāsāṃ
                            svairliṅgaiḥ pīḍayanti hi/  
 snehanasvedabastyādi vātajāsvanilāpaham//  
 
 
 Ca.6.30.42  kārayedraktapitaghnaṃ śītaṃ
                            pittakṛtāsu ca/  
 śleṣmajāsu ca rūkṣoṣṇaṃ karma kuryādvicakṣaṇaḥ//  
 
 
 Ca.6.30.43  sannipāte vimiśraṃ tu
                            saṃsṛṣṭāsu ca kārayet/  
 snigdhasvinnāṃ tathā yoniṃ duḥsthitāṃ sthāpayetpunaḥ//  
 
 
 Ca.6.30.44  pāṇinā nāmayejjihmāṃ
                            saṃvṛtāṃ vardhayet punaḥ/  
 praveśayenniḥsṛtāṃ ca vivṛtāṃ parivartayet//  
 
 
 Ca.6.30.45  yoniḥ sthānāpavṛttā hi
                            śalyabhūtā matā striyāḥ/  
 sarvāṃ vyāpannayoniṃ tu karmabhirvamanādibhiḥ//  
 
 
 Ca.6.30.46  mṛdubhiḥ pañcabhirnārīṃ
                            snigdhasvinnāmupācaret/  
 sarvataḥ suviśuddhāyāḥ śeṣaṃ karma vidhīyate//  
 
 
 Ca.6.30.47  vātavyādhiharaṃ karma
                            vātārtānāṃ sadā hitam/  
 audakānūpajairmāṃsaiḥ kṣīraiḥ satilataṇḍulaiḥ//  
 
 
 Ca.6.30.48
                             savātaghnauṣadhairnāḍīkumbhīsvedairupācaret/  
 aktāṃ lavaṇatailena sāśmaprastarasaṅkaraiḥ//  
 
 
 Ca.6.30.49  svinnāṃ koṣṇāmbusiktāṅgīṃ
                            vātaghnairbhojayedrasaiḥ/  
 balādroṇadvayakvāthe &ghṛtatailāḍakaṃ pacet//  
 
 
 Ca.6.30.50
                             sthirāpayasyājīvantīvīrarṣabhakajīvakaiḥ/  
 śrāvaṇīpippalīmudgapīlumāṣākhyaparṇibhiḥ//  
 
 
 Ca.6.30.51
                             śarkarākṣīrakākolīkākanāsābhireva ca/  
 piṣṭaiścaturguṇakṣīre siddhaṃ peyaṃ yathābalam//  
 
 
 Ca.6.30.52  vātapittakṛtān rogān hatvā
                            garbhaṃ dadhāti tat/  
 kāśmaryatriphalādrākṣākāsamardaparūṣakaiḥ//  
 
 
 Ca.6.30.53
                             punarnavādvirajanīkākanāsāsahācaraiḥ/  
 śatāvaryā guḍūcyāśca prasthamakṣasamairghṛtāt//  
 
 
 Ca.6.30.54  &sādhitaṃ yonivātaghnaṃ
                            garbhadaṃ paramaṃ pibet/  
 &pippalīkuñcikājājīvṛṣakaṃ saindhavaṃ vacām//  
 
 
 Ca.6.30.55  yavakṣārājamode ca śarkarāṃ
                            citrakaṃ tathā/  
 piṣṭvā &sarpiṣi bhṛṣṭāni pāyayeta prasannayā//  
 
 
 Ca.6.30.56
                             yonipārśvārtihṛdrogagulmārśovinivṛttaye/  
 vṛṣakaṃ mātuluṅgasya mūlāni madayantikām//  
 
 
 Ca.6.30.57  pibet salavaṇairmadyaiḥ
                            pippalīkuñcike tathā/  
 rāsnāśvadaṃṣṭrāvṛṣakaiḥ pibecchūle śṛtaṃ payaḥ//  
 
 
 Ca.6.30.58
                             guḍūcītriphalādantīkvāthaiśca pariṣecayet/  
 saindhavaṃ tagaraṃ kuṣṭhaṃ bṛhatī devadāru ca//  
 
 
 Ca.6.30.59  samāṃśaiḥ sādhitaṃ
                            kalkaistailaṃ dhāryaṃ rujāpaham/  
 guḍūcīmālatīrāsnābalāmadhukacitrakaiḥ//  
 
 
 Ca.6.30.60
                             nidigdhikādevadāruyūthikābhiśca kārṣikaiḥ/  
 tailaprasthaṃ gavāṃ mūtre kṣīre ca dviguṇe pacet//  
 
 
 Ca.6.30.61  vātārtāyāḥ picuṃ
                            dadyādyonau ca praṇayettataḥ/  
 vātārtānāṃ ca yonīnāṃ sekābhyaṅgapicukriyāḥ//  
 
 
 Ca.6.30.62  (&uṣṇāḥ sigdhāḥ
                            prakartavyāstailāni snehanāni ca/) hiṃsrākalkaṃ tu vātārtā
                            koṣṇamabhyajya dhārayet/  
 pañcavalkasya pittārtā śyāmādīnāṃ kaphāturā//  
 
 
 Ca.6.30.63  pittalānāṃ tu yonīnāṃ
                            sekābhyaṅgapicukriyāḥ/  
 śītāḥ pittaharāḥ kāryāḥ snehanārthaṃ ghṛtāni ca//  
 
 
 Ca.6.30.64
                             (&pittaghnauṣadhasiddhāni kāryāṇi bhiṣajā tathā/)
                            śatāvarīmūlatulāścatasraḥ saṃprapīḍayet//  
 
 
 Ca.6.30.65  rasena kṣīratulyena
                            pacettena ghṛtāḍhakam/  
 jīvanīyaiḥ śatāvaryā mṛdvīkābhiḥ parūṣakaiḥ//  
 
 
 Ca.6.30.66  piṣṭaiḥ
                            priyālaiścākṣāṃśairdviyaṣṭimadhukairbhiṣak/  
 siddhe śīte ca madhunaḥ pippalyāśca palāṣṭakam//  
 
 
 Ca.6.30.67  sitādaśapalonmiśrāllihyāt
                            pāṇitalaṃ tataḥ/  
 yonyasṛkśukradoṣaghnaṃ vṛṣyaṃ puṃsavanaṃ ca tat//  
 
 
 Ca.6.30.68  kṣataṃ kṣataṃ raktapittaṃ
                            kāsaṃ śvāsaṃ halīmakam/  
 kāmalāṃ vātaraktaṃ ca vīsarpaṃ hṛcchirograham//  
 
 
 Ca.6.30.69  unmādāratyapasmārān
                            vātapittātmakāñjayet/  
 iti bṛhacchatāvarīghṛtam/  
 evameva kṣīrasarpirjīvanīyopasādhitam//  
 
 
 Ca.6.30.70  garbhadaṃ pittalānāṃ ca
                            yonīnāṃ syādbhiṣagjitam/  
 yonyāṃ śleṣmapraduṣṭāyāṃ vārtiḥ saṃśodhanī hitā//  
 
 
 Ca.6.30.71  vārāhe bahuśaḥ pitte
                            bhāvitairlaktakaiḥ kṛtā/  
 bhāvitaṃ payasā 'arkasya yavacūrṇaṃ sasaindhavam//  
 
 
 Ca.6.30.72  vartiḥ kṛtā muhurdhāryā
                            tataḥ secyā sukhāmbunā/  
 pippalyā maricairmāṣaiḥ śatāhvākuṣṭhasaindhavaiḥ//  
 
 
 Ca.6.30.73  vartistulyā pradeśinyā
                            dhāryā yoniviśodhanī/  
 udumbaraśalāṭūnāṃ droṇamabdroṇasaṃyutam//  
 
 
 Ca.6.30.74
                             &sapañcavaklakulakamālatīnimbapallavam/  
 niśāṃ sthāpya jale tasmiṃstailaprasthaṃ vipācayet//  
 
 
 Ca.6.30.75
                             lākṣādhavapalāśatvaṅniryāsaiḥ śālmalena ca/  
 piṣṭaiḥ siddhasya tailasya picuṃ yonau nidhāpayet//  
 
 
 Ca.6.30.76  saśarkaraiḥ kaṣāyaiśca
                            śītaiḥ kurvīta secanam/  
 picchilā vivṛtā kāladuṣṭā yoniśca dāruṇā//  
 
 
 Ca.6.30.77  &saptāhācchudhyati
                            kṣipramapatyaṃ cāpi vindati/  
 udumbarasya dugdhena ṣaṭkṛtvo bhāvitāttilāt//  
 
 
 Ca.6.30.78  tailaṃ kvāthena tasyaiva
                            siddhaṃ dhāryaṃ ca pūrvavat/  
 dhātakyāmalakīpatrasrotojamadhukotpalaiḥ//  
 
 
 Ca.6.30.79
                             jambvāmramadhyakāsīsalodhrakaṭphalatindukaiḥ/  
 saurāṣṭrikādāḍimatvagudumbaraśalāḍubhiḥ//  
 
 
 Ca.6.30.80  akṣamātrairajāmūtre kṣīre
                            ca dviguṇe pacet/  
 tailaprasthaṃ picuṃ dadyādyonau ca praṇayettataḥ//  
 
 
 Ca.6.30.81  kaṭīpṛṣṭhatrikābhyaṅgaṃ
                            snehabastiṃ ca dāpayet/  
 picchilā &srāviṇī yonirviplutopaplutā tathā//  
 
 
 Ca.6.30.82  uttānā connatā śūnā sidhyet
                            sasphoṭaśūlinī/  
 karīradhavanimbarkaveṇukośāmrajāmbavaiḥ//  
 
 
 Ca.6.30.83  jiṅginīvṛṣamūlānāṃ
                            kvāthairmārdvīkasīdhubhiḥ/  
 saśuktairdhāvanaṃ mithairyonyāsrāvavināśanam//  
 
 
 Ca.6.30.84  kuryāt
                            satakragomūtraśuktairvā triphalārasaiḥ/  
 pippalyayorajaḥ pathyāprayogā madhunā hitāḥ//  
 
 
 Ca.6.30.85  śleṣmalāyāṃ kaṭuprāyāḥ
                            samūtrā bastayo hitāḥ/  
 pitte samadhurakṣīrā vāte tailāmlasaṃyutāḥ//  
 
 
 Ca.6.30.86  sannipātasamutthāyāḥ karma
                            sādhāraṇaṃ hitam/  
 raktayonyāmasṛgvarṇairanubandhaṃ samīkṣya ca//  
 
 
 Ca.6.30.87  tataḥ kuryādyathādoṣaṃ
                            raktasthāpanamauṣadham/  
 tilacūrṇaṃ dadhi ghṛtaṃ phāṇitaṃ śaukarī vasā//  
 
 
 Ca.6.30.88  kṣaudreṇa saṃyutaṃ peyaṃ
                            vātasṛgdaranāśanam/  
 varāhasya raso medyaḥ sakaulattho 'anilādhike//  
 
 
 Ca.6.30.89
                             śarkarākṣaudrayaṣṭyāhvanāgarairvā yutaṃ dadhi/  
 payasyotpalaśālūkabisakālīyakāmbudam//  
 
 
 Ca.6.30.90  sapayaḥśarkarākṣaudraṃ
                            &paittike 'asṛgdare pibet/  
 pāṭhā jambvāmrayormadhyaṃ śilodbhedaṃ rasāñjanam//  
 
 
 Ca.6.30.91  ambaṣṭhā śālmalīśleṣaṃ
                            samaṅgāṃ vatsakatvacam/  
 bāhlīkātiviṣe bilvaṃ mustaṃ lodhraṃ sagairikam//  
 
 
 Ca.6.30.92  kaṭvaṅgaṃ maricaṃ śuṇṭhīṃ
                            mṛdvīkāṃ raktacandanam/  
 kaṭphalaṃ vatsakānantādhātakīmadhukārjunam//  
 
 
 Ca.6.30.93  puṣyeṇoddhṛtya tulyāni
                            sūkṣmacūrṇāni kārayet/  
 tāni kṣaudreṇa saṃyojya pibettaṇḍulavāriṇā//  
 
 
 Ca.6.30.94  arśaḥsu cātisāreṣu raktaṃ
                            yaccopaveśyate/  
 doṣāgantukṛtā ye ca bālānāṃ tāṃśca nāśayet//  
 
 
 Ca.6.30.95  yonidoṣaṃ rajodoṣaṃ śvetaṃ
                            nīlaṃ sapītakam/  
 strīṇāṃ śyāvāruṇaṃ yacca prasahya vinivartayet//  
 
 
 Ca.6.30.96  cūrṇaṃ puṣyānugaṃ nāma
                            hitamātreyapūjitam/  
 iti puṣyānugacūrṇam/  
 taṇḍulīyakamūlaṃ tu sakṣaudraṃ taṇḍulāmbunā//  
 
 
 Ca.6.30.97  rasāñjanaṃ ca lākṣāṃ ca
                            chāgena payasā pibet/  
 patrakalkau ghṛte bhṛṣṭau rājādanakapitthayoḥ//  
 
 
 Ca.6.30.98  pittānilaharau, paitte
                            sarvathaivāsrapittajit/  
 madhukaṃ triphalāṃ lodhraṃ mustaṃ saurāṣṭrikāṃ madhu//  
 
 
 Ca.6.30.99  madyairnimbaguḍūcyau vā
                            kaphaje 'asṛgdare pibet/  
 virecanaṃ mahātiktaṃ paittike 'asṛgdare pibet//  
 
 
 Ca.6.30.100  hitaṃ garbhaparisrāve
                            yaccokataṃ tacc kārayet/  
 kāśmaryakuṭajākvāthasiddhamuttarabastinā//  
 
 
 Ca.6.30.101  raktayonyarajaskānāṃ
                            putraghnyāśca hitaṃ ghṛtam/  
 &mṛgājāvivarāhāsṛgdadhyamlaphalasarpiṣā//  
 
 
 Ca.6.30.102  arajaskā pibet siddhaṃ
                            jīvanīyaiḥ payo 'api vā/  
 karṇinyacaraṇāśuṣkayoniprākcaraṇāsu ca//  
 
 
 Ca.6.30.103  kaphavāte ca dātavyaṃ
                            tailamuttarabastinā/  
 gopitte matsyapitte vā kṣaumaṃ triḥsaptabhāvitam//  
 
 
 Ca.6.30.104  madhunā kiṇvacūrṇaṃ vā
                            dadyādacaraṇāpaham/  
 srotasāṃ śodhanaṃ kaṇḍūkledaśophaharaṃ ca tat//  
 
 
 Ca.6.30.105  vātaghnaiḥ śatapākaiśca
                            tailaiḥ prāgaticāriṇī/  
 āsthāpyā cānuvāsyā ca svedyā cānilasūdanaiḥ//  
 
 
 Ca.6.30.106
                             snehadravyaistathā++āhārairupanāhaiśca yuktitaḥ/  
 śatāhvāyavagodhūmakiṇvakuṣṭhapriyaṅgubhiḥ//  
 
 
 Ca.6.30.107  balākhuparṇikāśryāhvaiḥ
                            saṃyāvo dhāraṇaḥ smṛtaḥ/  
 vāminyupaplutānāṃ ca snehasvedādikaḥ kramaḥ//  
 
 
 Ca.6.30.108  kāryastataḥ
                            snehapicustataḥ saṃtarpaṇaṃ bhavet/  
 śallakījiṅginījambūdhavatvakpañcavalkalaiḥ//  
 
 
 Ca.6.30.109  kaṣāyaiḥ sādhitaḥ
                            snehapicuḥ syādviplutāpahaḥ/  
 karṇinyāṃ vartikā kuṣṭhapippalyarkāgrasaindhavaiḥ//  
 
 
 Ca.6.30.110  bastamūtrakṛtā dhāryā
                            sarvaṃ ca śleṣmanuddhitam/  
 traivṛtaṃ snehanaṃ svedo grāmyānūpaudakā rasāḥ//  
 
 
 Ca.6.30.111
                             daśamūlapayobastiścodāvartānilārtiṣu/  
 traivṛtenānuvāsyā ca bastiścottarasaṃjñitaḥ//  
 
 
 Ca.6.30.112  etadeva mahāyonyāṃ
                            srastāyāṃ ca vidhīyate/  
 &vasā rkṣavarāhāṇāṃ ghṛtaṃ ca mdhuraiḥ śṛtam//  
 
 
 Ca.6.30.113  &pūrayitvā mahāyoniṃ
                            badhnīyāt kṣaumalaktakaiḥ/  
 prasrastāṃ sarpiṣā 'abhyajya kṣīrasvinnāṃ praveśya ca//  
 
 
 Ca.6.30.114  badhnīyādveśavārasya
                            piṇḍenāmūtrakālataḥ/  
 yacca vātavikārāṇāṃ karmoktaṃ tacca kārayet//  
 
 
 Ca.6.30.115  sarvavyāpatsu
                            matimānmahāyonyāṃ viśeṣataḥ/  
 nahi vātādṛte yonirnārīṇāṃ saṃpraduṣyati//  
 
 
 Ca.6.30.116  śamayitvā tamanyasya
                            kuryāddoṣasya meṣajam/  
 rohītakānmūlakalkaṃ pāṇḍure 'asṛgdare pibet//  
 
 
 Ca.6.30.117  jalenāmalakībījaṃ kalkaṃ
                            vā sasitāmadhum/  
 madhunā++āmalakāccūrṇaṃ rasaṃ vā &lehayecca tām//  
 
 
 Ca.6.30.118  nyagrodhatvakkaṣāyeṇa
                            lodhrakalkaṃ tatahā pibet/  
 āsrāve kṣaumapaṭṭaṃ vā bhāvitaṃ tena dhārayet//  
 
 
 Ca.6.30.119  plakṣatvakcūrṇapiṇḍaṃ vā
                            dhārayenmadhunā kṛtam/  
 yonyā snehāktayā lodhrapriyaṅgumadhukasya vā//  
 
 
 Ca.6.30.120  dhāryā madhuyutā vartiḥ
                            kaṣāyāṇāṃ ca sarvaśaḥ/  
 srāvacchedārthamabhyaktāṃ dhūpayedvā ghṛtāplutaiḥ//  
 
 
 Ca.6.30.121  saralāgugguluyavaiḥ
                            satailakaṭumatsyakaiḥ/  
 kāsīsaṃ triphalā kāṃkṣī samaṅgā++āmrāsthi dhātakī//  
 
 
 Ca.6.30.122  paicchilye
                            kṣaudrasaṃyuktaścūrṇo vaiśadyakārakaḥ/  
 palāśasarjajambūtvaksamaṅgāmocadhātakīḥ//  
 
 
 Ca.6.30.123
                             sapicchilāpariklinnāstambhanaḥ kalka iṣyate/  
 stabdhānāṃ karkaśānāṃ ca kāryaṃ mārdavakārakam//  
 
 
 Ca.6.30.124  dhārayedveśavāraṃ vā
                            pāyasaṃ kṛśarāṃ tathā/  
 durgandhānāṃ kaṣāyaḥ syāttauvaraḥ kalka eva vā//  
 
 
 Ca.6.30.125  cūrṇaṃ vā sarvagandhānāṃ
                            pūtigandhāpakarṣaṇam/  
 evaṃ yoniṣu śuddhāsu garbhaṃ vindanti yoṣitaḥ//  
 
 
 Ca.6.30.126  aduṣṭe prākṛte bīje
                            jīvopakramaṇe sati/  
 pañcakarmaviśuddhasya puruṣasyāpi cendriyam//  
 
 
 Ca.6.30.127  parīkṣya varṇairdoṣāṇāṃ
                            duṣṭaṃ tadghnairupācaret/  
 bhavanti cātra--- saliṅgā vyāpado yoneḥ sanidānacikitsitāḥ//  
 
 
 Ca.6.30.128  uktā vistarataḥ
                            samyaṅguninā tattvadarśinā/  
 punarevāgniveśastu papraccha bhiṣajāṃ varam//  
 
 
 Ca.6.30.129  ātreyamupasaṅgamya
                            śukradoṣāstvayā 'anagha!/  
 rogādhyāye samuddiṣṭā hyaṣṭau puṃsāmaśeṣataḥ//  
 
 
 Ca.6.30.130  teṣāṃ hetuṃ
                            bhiṣakśreṣṭha! duṣṭāduṣṭasya cākṛtim/  
 cikitsitaṃ ca kārtsnyona klaibyaṃ yacca caturvidham//  
 
 
 Ca.6.30.131  upadraveṣu yonīnāṃ
                            pradaro yaśca kīrtitaḥ/  
 teṣāṃ nidānaṃ liṅgaṃ ca cikitsāṃ caiva tattvataḥ//  
 
 
 Ca.6.30.132  samāsavyāsamedena
                            &prabrūhi bhiṣajāṃvara!/  
 tasmai śuśrūṣamāṇāya provāca munipuṅgavaḥ//  
 
 
 Ca.6.30.133  bījaṃ &yasmādvyavāye
                            tu harṣayonisamutthitam/  
 śukraṃ pauruṣamityuktaṃ tasmādvakṣyāmi tacchṛṇu//  
 
 
 Ca.6.30.134  yathā
                            bījamakālāmbukṛmikīṭāgnidūṣitam/  
 na virohati saṃduṣṭaṃ tathā śukraṃ śarīriṇām//  
 
 
 Ca.6.30.135
                             ativyavāyadvyāyāmādasātmyānāṃ ca sevanāt/  
 akāle vā 'apyayonau vā maithunaṃ na ca gacchataḥ//  
 
 
 Ca.6.30.136
                             rūkṣatiktakaṣāyātilavaṇāmloṣṇasevanāt/  
 &nārīṇāmarasajñānāṃ gamanājjarayā tathā//  
 
 
 Ca.6.30.137
                             cintāśokādavisrambhācchastrakṣāragnivibhramāt/  
 &bhayātkrodhādabhīcārādvyādhibhiḥ karśitasya ca//  
 
 
 Ca.6.30.138  vegāghātāt kṣatāccāpi
                            dhātūnāṃ saṃpradūṣaṇāt/  
 doṣāḥ pṛthak samastā vā prāpya retovahāḥ sirāḥ//  
 
 
 Ca.6.30.139  śukraṃ sṃdūṣayantyāśu
                            tadvakṣyāmi vibhāgaśaḥ/  
 phenilaṃ tanu rūkṣaṃ ca vivarṇaṃ pūti picchilam//  
 
 
 Ca.6.30.140
                             anyadhātūpasaṃsṛṣṭamavasādi tathā 'aṣṭamam/  
 phenilaṃ tanu rūkṣaṃ ca kṛcchreṇālpaṃ ca mārutāt//  
 
 
 Ca.6.30.141  bhavatyupahataṃ śukraṃ na
                            tadgarbhāya kalpate/  
 sanīlamathavā pītamatyuṣṇaṃ pūtigandhi ca//  
 
 
 Ca.6.30.142  dahalliṅgaṃ viniryāti
                            śukraṃ pittena dūṣitam/  
 śleṣmaṇā baddhamārgaṃ tu bhavatyatyarthapicchilam//  
 
 
 Ca.6.30.143
                             strīṇāmatyarthagamanādabhighātāt kṣatādapi/  
 śukraṃ pravartate jantoḥ prāyeṇa rudhirānvayam//  
 
 
 Ca.6.30.144  vegasaṃdhāraṇācchukraṃ
                            vāyunā vihataṃ pathi/  
 kṛcchreṇa yāti grathitamavasādi tathā++āṣṭamam//  
 
 
 Ca.6.30.145  iti doṣāḥ samākhyātāḥ
                            śukrasyāṣṭau salakṣaṇāḥ/  
 snigdhaṃ ghanaṃ picchilaṃ ca madhuraṃ cāvidāhi ca//  
 
 
 Ca.6.30.146  retaḥ śuddhaṃ
                            &vijānīyācchvetaṃ sphaṭikasannibham/  
 vājīkaraṇayogaistairupayogasukhairhitaiḥ//  
 
 
 Ca.6.30.147
                             raktapittaharairyogairyonivyāpadikais tathā/  
 duṣṭaṃ yadā bhavecchukraṃ tadā tat samupācaret//  
 
 
 Ca.6.30.148  ghṛtaṃ ca jīvanīyaṃ
                            yaccyavanaprāśa eva ca/  
 girijasya prayogaśca retodoṣānapohati//  
 
 
 Ca.6.30.149  vātānvite hitāḥ śukre
                            nirūhāḥ sānuvāsanāḥ/  
 abhayāmalakīyaṃ ca paitte śastaṃ rasāyanam//  
 
 
 Ca.6.30.150  māgadhyamṛtalohānāṃ
                            triphalāyā rasāyanam/  
 kaphotthitaṃ śukradoṣaṃ hanyādbhallātakasya ca//  
 
 
 Ca.6.30.151  yadanyadhātusaṃsṛṣṭāṃ
                            śukraṃ tadvīkṣya yuktitaḥ/  
 yathādoṣāṃ prayuñjīta doṣadhātubhiṣagjitam//  
 
 
 Ca.6.30.152  sarpiḥ payo rasāḥ
                            śāliryavagodhūmaṣaṣṭikāḥ/  
 praśastāḥ śukradoṣeṣu bastikarma viśeṣataḥ//  
 
 
 Ca.6.30.153  ityaṣṭaśukradoṣāṇāṃ
                            muninoktaṃ cikitsitam/  
 retodoṣodbhavaṃ klaibyaṃ yasmācchuddhyaiva sidhyati//  
 
 
 Ca.6.30.154  tato vakṣyāmi te
                            samyagagniveśa! yathātatham/  
 bījadhvajopaghātābhyāṃ jarayā śukrasaṃkṣayāt//  
 
 
 Ca.6.30.155  klaibyaṃ saṃpadyate tasya
                            śṛṇu sāmānyalakṣaṇam/  
 saṅkalpapravaṇo nityaṃ priyāṃ vaśyāmapi striyam//  
 
 
 Ca.6.30.156  na yāti liṅgaśaitthilyāt
                            kadācidyāti vā yadi/  
 śvāsārtaḥ svinnagātraśca moghasaṅkalpaceṣṭitaḥ//  
 
 
 Ca.6.30.157  mlānaśiśnaśca
                            &nirbījaḥ syādetat klaibyalakṣaṇam/  
 sāmānyalakṣaṇaṃ hyetadvistareṇa pravakṣyate//  
 
 
 Ca.6.30.158
                             śītarūkṣālpasaṃkliṣṭa-&viruddhājīrṇabhojanāt/  
 śokacintābhayatrāsāt strīṇāṃ cātyarthasevanāt//  
 
 
 Ca.6.30.159
                             abhicārādavisrambhādrasādīnāṃ ca saṃkṣayāt/  
 vātādīnāṃ ca vaiṣamyāttathaivānaśanācchramāt//  
 
 
 Ca.6.30.160  nārīṇāmarasajñatvāt
                            pañcakarmāpacārataḥ/  
 bījopaghātādbhavati pāṇḍuvarṇaḥ sudurbalaḥ//  
 
 
 Ca.6.30.161  alpaprāṇo 'alpaharṣaśca
                            pramadāsu bhavennaraḥ/  
 hṛtpāṇḍurogatamakakāmalāśramapīḍitaḥ//  
 
 
 Ca.6.30.162  chardyatīsāraśūlārtaḥ
                            kāsajvaranipīḍitaḥ/  
 vījopaghātajaṃ klaibyaṃ dhvajabhaṅgakṛtaṃ śṛṇu//  
 
 
 Ca.6.30.163
                             atyamlalavaṇakṣāraviruddhāsātmyabhojanāt/  
 atyambupānādviṣamāt piṣṭānnagurubhojanāt//  
 
 
 Ca.6.30.164
                             dadhikṣīrānūpamāṃsasevanādhyādhikarṣaṇāt/  
 kanyānāṃ caiva gamanādayonigamanādapi//  
 
 
 Ca.6.30.165  &dīrgharogāṃ
                            cirotsṛṣṭāṃ tathaiva ca rajasvalām/  
 durgandhāṃ duṣṭayoniṃ ca tathaiva ca &parisrutām//  
 
 
 Ca.6.30.166  īdṛśīṃ pramadāṃ mohādyo
                            gacchet kāmaharṣitaḥ/  
 catuṣpadābhigamanācchephasaścābhighātataḥ//  
 
 
 Ca.6.30.167  adhāvanādvā meḍhrasya
                            śastradantamakhakṣatāt/  
 kāṣṭhaprahāraniṣpeṣācchūkānāṃ cātisevanāt//  
 
 
 Ca.6.30.168  retasaśca
                            pratīghātāddhvajabhaṅgaḥ pravartate/  
 (&bhavanti yāni rūpāṇi tasya vakṣyāmyataḥ param/) śvayathurvedanā
                            meḍhre rāgaścaivopalakṣyate//  
 
 
 Ca.6.30.169  sphoṭāśca tīvrā jāyante
                            liṅgapāko bhavatyapi/  
 māṃsavṛddhirbhaveccāsya vraṇāḥ kṣipraṃ bhavantyapi//  
 
 
 Ca.6.30.170  pulākodakasaṅkāśaḥ srāvaḥ
                            śyāvāruṇaprabhaḥ/  
 &valayīkurute cāpi kaṭhinaśca parigrahaḥ//  
 
 
 Ca.6.30.171  jvarastṛṣṇā bhramo
                            mūrcchā cchardiścāsyopajāyate/  
 raktaṃ kṛṣṇaṃ sraveccāpi nīlamāvilalohitam//  
 
 
 Ca.6.30.172  agnineva ca dagdhasya
                            tīvro dāhaḥ savedanaḥ/  
 bastau vṛṣaṇayorvā 'api sīvanyāṃ vaṅkṣaṇeṣu ca//  
 
 
 Ca.6.30.173  kadācitpicchilo vā 'api
                            pāṇḍuḥ srāvaśca jāyate/  
 śvayathurjāyate mandaḥ stimito 'alpaparisravaḥ//  
 
 
 Ca.6.30.174  cirācca pākaṃ vrajati
                            śūghraṃ vā 'atha pramucyate/  
 jāyante krimayaścāpi klidyate pūtigandhi ca//  
 
 
 Ca.6.30.175  ciśīryate maṇiścāsya
                            meḍhraṃ muṣkāvathāpi ca/  
 dhvajabhaṅgakṛtaṃ klaibyamityetat samudāhṛtam//  
 
 
 Ca.6.30.176  &etaṃ pañcavidhaṃ
                            deciddhvajabhaṅgaṃ pracakṣate/  
 klaibyaṃ jarāsaṃbhavaṃ hi pravakṣyāmyatha tacchṛṇu//  
 
 
 Ca.6.30.177  jaghanyamadhyapravaraṃ
                            vayastrividhamucyate/  
 atipravayasāṃ śukraṃ prāyaśaḥ kṣīyate nṛṇām//  
 
 
 Ca.6.30.178  rasādīnāṃ saṃkṣayācca
                            tathaivāvṛṣyasevanāt/  
 balavīryendiryāṇāṃ ca krameṇaiva parikṣayāt//  
 
 
 Ca.6.30.179
                             parikṣayādāyuṣaścāpyanāhārācchramāt klamāt/  
 jarāsaṃbhavajaṃ klaibyamityetairhetubhirnṛṇām//  
 
 
 Ca.6.30.180  jāyate tena so 'atyarhtaṃ
                            kṣīṇadhātuḥ sudurbalaḥ/  
 vivarṇo durbalo dīnaḥ kṣipraṃ vyādhimathāśnute//  
 
 
 Ca.6.30.181  etajjarāsaṃbhavaṃ hi
                            caturthaṃ kṣayajaṃ śṛṇu/  
 atīva cintanāccaiva śokātkrodhādbhayāttathā//  
 
 
 Ca.6.30.182
                             &īrṣyotkaṇṭhāmadodvegān sadā viśati yo naraḥ/  
 kṛśo vā sevate rūkṣamannapānaṃ tathauṣadham//  
 
 
 Ca.6.30.183  durbalaprakṛtiścaiva
                            nirāhāro bhavedyadi/  
 &asātmyabhojanāccāpi hṛdaye yo vyavasthitaḥ//  
 
 
 Ca.6.30.184  rasaḥ pradhānadhāturhi
                            kṣīyetāśu tato mṛṇām/  
 raktādayaśca kṣīyante dhātavastasya dehinaḥ//  
 
 
 Ca.6.30.185  śukrāvasānāstebhyo 'api
                            śukraṃ dhāma paraṃ matam/  
 cetaso vā 'atiharṣeṇa vyavāyaṃ sevate 'ati yaḥ//  
 
 
 Ca.6.30.186  tasyāśu kṣīyate śukraṃ
                            tataḥ prāpnoti saṃkṣayam/  
 ghoraṃ vyādhimavāpnoti maraṇaṃ vā sa gacchati//  
 
 
 Ca.6.30.187  śukraṃ tasmādviśeṣeṇa
                            rakṣyamārogyamicchatā/  
 evaṃ nidānaliṅgābhyāmuktaṃ klaibyaṃ caturvidham//  
 
 
 Ca.6.30.188  kecit klaibye tvasādhye
                            dve dhvajabhaṅgakṣayodbhave/  
 vadanti śephasaśchedādvṛṣaṇotpāṭanena ca//  
 
 
 Ca.6.30.189
                             mātāpitrorbījadoṣādaśubhaiścākṛtātmanaḥ/  
 garbhasthasya yadā doṣāḥ prāpya retovahāḥ sirāḥ//  
 
 
 Ca.6.30.190  śoṣayantyāśu
                            tannāśādretaścāpyupahanyate/  
 tatra saṃpūrṇasarvāṅgaḥ sa bhavatyapumān pumān//  
 
 
 Ca.6.30.191  ete tvasādhyā vyākhyātāḥ
                            sannipātasamucchrayāt/  
 cikitsitamatastūrdhvaṃ samāsavyāsataḥ śṛṇu//  
 
 
 Ca.6.30.192  śukradoṣeṣu nirdiṣṭaṃ
                            bheṣajaṃ yanmayā 'anagha!/  
 klaibyopaśāntaye kuryāt kṣīṇakṣatahitaṃ ca yat//  
 
 
 Ca.6.30.193  bastayaḥ kṣīrasarpīṃṣi
                            vṛṣyayogāśca ye matāḥ/  
 rasāyanaprayogāśca sarvānetān prayojayet//  
 
 
 Ca.6.30.194  samīkṣya dehadoṣāgnibalaṃ
                            bheṣajakālavit/  
 vyavāyahetuje klaibye tathā &dhātuviparyayāt//  
 
 
 Ca.6.30.195  daivavyapāśrayaṃ caiva
                            bheṣajaṃ &cābhicāraje/  
 samāsenaitaduddiṣṭaṃ bheṣajaṃ klaibyaśāntaye//  
 
 
 Ca.6.30.196  vistareṇa pravakṣyāmi
                            klaibyānāṃ bheṣajaṃ punaḥ/  
 susvinnasnigdhagātrasya snehayuktaṃ virecanam//  
 
 
 Ca.6.30.197  annāśanaṃ tataḥ
                            kuryādathavā++āsthāpanaṃ punaḥ/  
 pradadyānmatimān vaidyastatastamanuvāsayet//  
 
 
 Ca.6.30.198  palāśairaṇḍamustādyaiḥ
                            paścādāsthāpayettataḥ/  
 vājīkaraṇayogāśca pūrvaṃ ye samudāhṛtāḥ//  
 
 
 Ca.6.30.199  bhiṣajā te prayojyāḥ syuḥ
                            klaibye bījopaghātaje/  
 dhvajabhaṅgakṛtaṃ klaibyaṃ jñātvā tasyācaret kriyām//  
 
 
 Ca.6.30.200  pradehān pariṣekāṃśca
                            kuryādvā raktamokṣaṇam/  
 snehapānaṃ ca kurvīta sasnehaṃ ca virecanam//  
 
 
 Ca.6.30.201  &anuvāsaṃ tataḥ
                            kuryādathavā++āsthāpanaṃ punaḥ/  
 vraṇavacca kriyāḥ sarvāstatra kuryādvicakṣaṇaḥ//  
 
 
 Ca.6.30.202  jarāsaṃbhavaje klaibye
                            kṣayaje caiva kārayet/  
 snehasvedopapannasya sasnehaṃ śodhanaṃ hitam//  
 
 
 Ca.6.30.203  kṣīrasarpirvṛṣyayogā
                            bastayaścaiva yāpanāḥ/  
 rasāyanaprayogāśca tayorbheṣajamucyate//  
 
 
 Ca.6.30.204  vistareṇaitaduddiṣṭaṃ
                            klaibyānāṃ bheṣajaṃ mayā/  
 yaḥ pūrvamuktaḥ pradaraḥ śṛṇu hetvādibhistu tam//  
 
 
 Ca.6.30.205  yā 'atyarthaṃ sevate nārī
                            lavaṇāmlagurūṇi ca/  
 kaṭūnyatha vidāhīni snigdhāni piśitāni ca//  
 
 
 Ca.6.30.206  grāmyaudakāni medyāni
                            kṛśarāṃ pāyasaṃ &dadhi/  
 śukramastusurādīni bhajantyāḥ kupito 'anilaḥ//  
 
 
 Ca.6.30.207  &raktaṃ
                            pramāṇamutkramya garbhāśayagatāḥ sirāḥ/  
 rajovahāḥ samāśritya raktamādāya tadrajaḥ//  
 
 
 Ca.6.30.208  yasmādvivardhayatyāśu
                            &rasabhāvādvimānatā/  
 tasmādasṛgdaraṃ prāhuretattantraviśāradāḥ//  
 
 
 Ca.6.30.209  rajaḥ pradīryate yasmāt
                            pradarastena sa smṛtaḥ/  
 sāmānyataḥ samuddiṣṭaṃ kāraṇaṃ liṅgameva ca//  
 
 
 Ca.6.30.210  caturvidhaṃ vyāsatastu
                            vātādyaiḥ sannipātataḥ/  
 ataḥparaṃ pravakṣyāmi hetvākṛtibhiṣagjitam//  
 
 
 Ca.6.30.211  rūkṣādibhirmārutastu
                            raktamādāya pūrvavat/  
 kupitaḥ pradaraṃ kuryāllakṣaṇaṃ tasya me śṛṇu//  
 
 
 Ca.6.30.212  phenilaṃ tanu rūkṣaṃ ca
                            śyāvaṃ cāruṇameva ca/  
 kiṃśukodakasaṅkāśaṃ sarujaṃ vā 'atha nīrujam//  
 
 
 Ca.6.30.213
                             kaṭivaṅkṣaṇahṛtpārśvapṛṣṭhaśroṇiṣu mārutaḥ/  
 kurute vedanāṃ tīvrāmetadvātātmakaṃ viduḥ//  
 
 
 Ca.6.30.214  amloṣṇalavaṇakṣāraiḥ
                            pittaṃ prakupitaṃ yadā/  
 pūrvavat pradaraṃ kuryāt paittikaṃ liṅgataḥ śṛṇu//  
 
 
 Ca.6.30.215  sanīlamathavā
                            pītamatyuṣṇamasitaṃ tathā/  
 nitāntaraktaṃ sravati muhurmuhurathārtimat//  
 
 
 Ca.6.30.216
                             dāharāgatṛṣāmohajvarabhramasamāyutam/  
 asṛgdaraṃ paittikaṃ syācchlaibmikaṃ tu pravakṣyate//  
 
 
 Ca.6.30.217  gurvādibhirhetubhiśca
                            pūrvavat kupitaḥ kaphaḥ/  
 pradaraṃ kurute tasya lakṣaṇaṃ tattvataḥ śṛṇu//  
 
 
 Ca.6.30.218  picchilaṃ pāṇḍuvarṇaṃ
                            caguru snigdhaṃ ca śītalam/  
 sravatyasṛk śleṣmalaṃ ca ghanaṃ mandarujākaram//  
 
 
 Ca.6.30.219
                             chardyarocakahṛllāsaśvāsakāsasamanvitam/  
 (&vakṣyate kṣīradoṣāṇāṃ sāmānyamiha kāraṇam//  
 
 
 Ca.6.30.220  yattadeva tridoṣasya
                            kāraṇaṃ pradarasya tu/) triliṅgasaṃyutaṃ vidyānnaikāvasthamasṛgdaram//
                         
 
 
 Ca.6.30.221  nārī tvatiparikliṣṭā yadā
                            prakṣīṇaśoṇitā/  
 sarvahetusamācārādativṛddhastadā 'anilaḥ//  
 
 
 Ca.6.30.222  raktamārgeṇa sṛjati
                            &pratyanīkabalaṃ kapham/  
 durgandhaṃ picchilaṃ pītaṃ vidagdhaṃ pittatejasā//  
 
 
 Ca.6.30.223  vasāṃ medaśca yāvaddhi
                            samupādāya vegavān/  
 sṛjatyapatyamārgeṇa sarpirmajjavasopamam//  
 
 
 Ca.6.30.224  śaśvat sravatyathāsrāvaṃ
                            tṛṣṇādāhajvarānvitām/  
 kṣīṇaraktāṃ durbalāṃ sa tāmasādhyāṃ vivarjayet//  
 
 
 Ca.6.30.225  māsānniṣpicchadāhārti
                            pañcarātrānubandhi ca/  
 naivātibahu nātyalpamārtavaṃ śuddhamādiśet//  
 
 
 Ca.6.30.226  guñjāphalasavarṇaṃ ca
                            &padmālaktakasannibham/  
 indragopakasaṅkāśamārtavaṃ śuddhamādiśet//  
 
 
 Ca.6.30.227  yonīnāṃ vātalādyānāṃ
                            yaduktamiha bheṣajam/  
 caturṇāṃ pradarāṇāṃ ca tat sarvaṃ kārayedbhiṣak//  
 
 
 Ca.6.30.228  raktatisāriṇāṃ yacca
                            tathā śoṇitapittinām/  
 raktārśasāṃ ca yat proktaṃ bheṣajaṃ tacca kārayet//  
 
 
 Ca.6.30.229
                             dhātrīstanastanyasaṃpaduktā vistarataḥ purā/  
 stanyasaṃjananaṃ caiva stanyasya ca viśodhanam//  
 
 
 Ca.6.30.230  vātādiduṣṭe liṅgaṃ ca
                            kṣīṇasya ca cikitsitam/  
 tatsarvamuktaṃ ye tvaṣṭau kṣīradoṣāḥ prakīrtitāḥ//  
 
 
 Ca.6.30.231  vātādiṣveva tān
                            vidyācchāstracakṣurbhiṣaktamaḥ/  
 trividhāstu yataḥ śiṣyāstato vakṣyāmi vistaram//  
 
 
 Ca.6.30.232
                             ajīrṇāsātmyaviṣamaviruddhātyarthabhojanāt/  
 lavaṇāmlakaṭukṣārapraklinnānāṃ ca sevanāt//  
 
 
 Ca.6.30.233
                             manaḥśarīrasaṃtāpādasvapnānniśi cintanāt/  
 prāptavegapratīghātādaprāptodīraṇena ca//  
 
 
 Ca.6.30.234  paramānnaṃ guḍakṛtaṃ
                            kṛśarāṃ dadhi &mandakam/  
 abhiṣyandīni māṃsāni grāmyānūpaudakāni ca//  
 
 
 Ca.6.30.235  bhuktvā bhuktvā
                            divāsvapnānmadyasyātiniṣevaṇāt/  
 &anāyāsādabhīghātāt krodhāccātaṅkakarśanaiḥ//  
 
 
 Ca.6.30.236  doṣāḥ kṣīravahāḥ prāpya
                            sirāḥ stanyaṃ pradūṣya ca/  
 kuryuraṣṭavidhaṃ bhūyo doṣatastannibodha me//  
 
 
 Ca.6.30.237  vairasyaṃ phenasaṅghāto
                            raukṣyaṃ cetyanilātmake/  
 pittādvaivarṇyadaurgandhye snehapaicchilyagauravam//  
 
 
 Ca.6.30.238  kaphādbhavati
                            rūkṣādyairanilaḥ svaiḥ prakopaṇaiḥ/  
 kruddhaḥ kṣīrāśayaṃ prāpya rasaṃ &stanyasya dūṣayet//  
 
 
 Ca.6.30.239  virasaṃ vātasaṃsṛṣṭaṃ
                            kṛśībhavati tat piban/  
 na &cāsya svadate kṣīraṃ kṛcchreṇa ca vivardhate//  
 
 
 Ca.6.30.240  tathaiva vāyuḥ kupitaḥ
                            stanyamantarviloḍayan/  
 karoti phenasaṅghātaṃ &tattu kṛcchrāt pravartate//  
 
 
 Ca.6.30.241  tena kṣāmasvaro bālo
                            baddhaviṇmūtramārutaḥ/  
 vātikaṃ śīrṣarogaṃ vā pīnasaṃ vā 'adhigacchati//  
 
 
 Ca.6.30.242  pūrvavat kupitaḥ stanye
                            snehaṃ śoṣayate 'anilaḥ/  
 rūkṣaṃ tat pibato raukṣyādbalahrāsaḥ prajāyate//  
 
 
 Ca.6.30.243  pittamuṣṇādibhiḥ kruddhaṃ
                            stanyāśayamabhiplutam/  
 karoti stanyavaivarṇyaṃ nīlapītāsitādikam//  
 
 
 Ca.6.30.244  vivarṇagātraḥ svinnaḥ
                            syāttṛṣṇālurbhinnaviṭ śiśuḥ/  
 nityamuṣṇaśarīraśca nābhinandati taṃ stanam//  
 
 
 Ca.6.30.245  pūrvavat kupite pitte
                            daurgandhyaṃ kṣīramṛcchati/  
 pāṇḍvāmayastatpibataḥ kāmalā ca bhavecchiśoḥ//  
 
 
 Ca.6.30.246  kruddho gurvādibhiḥ
                            śleṣmā kṣīrāśayagataḥ striyāḥ/  
 snehānvitatvāttatkṣīramatisnigdhaṃ karoti tu//  
 
 
 Ca.6.30.247  chardanaḥ kunthanastena
                            lālālurjāyate śiśuḥ/  
 nityopadigdhaiḥ &srotobhirnidrāklamasamanvitaḥ//  
 
 
 Ca.6.30.248  śvāsakāsaparītastu
                            prasekatamakānvitaḥ/  
 abhibhūya kaphaḥ stanyaṃ picchilaṃ kurute yadā//  
 
 
 Ca.6.30.249  lālāluḥ
                            śūnavaktrākṣirjaḍaḥ syāttat pibañchiśuḥ/  
 kaphaḥ kṣīrāśayagato gurutvāt kṣīragauravam//  
 
 
 Ca.6.30.250  &karoti guru tat
                            pītvā bālo hṛdrogamṛcchati/  
 anyāṃśca vividhānrogānkuryātkṣīrasamāśritān//  
 
 
 Ca.6.30.251  kṣīre vātādibhirduṣṭe
                            saṃbhavanti tadātmakāḥ/  
 tatrādau stanyaśuddhyarthaṃ dhātrīṃ snehopapāditām//  
 
 
 Ca.6.30.252  saṃsvedya vidhivadvaidyo
                            vamanenopapādayet/  
 vacāpriyaṅguyaṣṭyāhvaphalavatsakasarṣapaiḥ//  
 
 
 Ca.6.30.253  kalkairnimbapaṭolānāṃ
                            kvāthaiḥ salavaṇairvamet/  
 samyagvāntāṃ yathānyāyaṃ kṛtasaṃsarjanāṃ tataḥ//  
 
 
 Ca.6.30.254  doṣakālabalāpekṣī
                            snehayitvā virecayet/  
 trivṛtāmabhayāṃ vā 'api triphalārasasaṃyutām//  
 
 
 Ca.6.30.255
                             pāyayenmadhusaṃyuktāmabhayāṃ vā 'api kevalām/  
 (&pāyayenmūtrasaṃyuktāṃ virekārthaṃ ca śāstravit//)  
 
 
 Ca.6.30.256  samyagviriktāṃ matimān
                            kṛtasaṃsarjanāṃ punaḥ/  
 tato &doṣāvaśeṣaghnairannapānairupācaret//  
 
 
 Ca.6.30.257  śālayaḥ ṣaṣṭikā vā syuḥ
                            śyāmākā bhojane hitāḥ/  
 priyaṅgavaḥ koradūṣā yavā veṇuyavāstathā//  
 
 
 Ca.6.30.258  vaṃśavetrakalāyāśca
                            &śākārthe snehasaṃskṛtāḥ/  
 mudgān masūrān yūṣārthe kulatthāṃśca prakalpayet//  
 
 
 Ca.6.30.259
                             nimbavetrāgrakulakavārtākāmalakaiḥ śṛtān/  
 savyoṣasaindhavān yūṣāndāpayetstanyaśodhanān//  
 
 
 Ca.6.30.260  śaśān kapiñjilāneṇān
                            saṃskṛtāṃśca pradāpayet/  
 śārṅgeṣṭāsaptaparṇatvagaśvagandhāśṛtaṃ jalam//  
 
 
 Ca.6.30.261  pāyayetāthavā
                            stanyaśuddhaye rohiṇīśṛtam/  
 amṛtāsaptaparṇatvakkvāthaṃ caiva sanāgaram//  
 
 
 Ca.6.30.262  kirātatiktakakvāthaṃ
                            ślokapāderitān pibet/  
 trīnetānstanyaśuddhyarthamiti sāmānyabheṣajam//  
 
 
 Ca.6.30.263  kīrtitaṃ stanyadoṣāṇāṃ
                            pṛthaganyaṃ nibodhata/  
 pāyayedvirasakṣīrāṃ drākṣāmadhukasārivāḥ//  
 
 
 Ca.6.30.264  ślakṣṇapiṣṭāṃ payasyāṃ ca
                            samāloḍya sukhāmbunā/  
 pañcakolakulatthaiśca piṣṭairālepayet stanau//  
 
 
 Ca.6.30.265  śuṣkau prakṣālya
                            nirduhyāttathā stanyaṃ viśudhyati/  
 phenasaṅghātavatkṣīraṃ yasyāstāṃ pāyayet striyam//  
 
 
 Ca.6.30.266
                             &pāṭhānāgaraśārṅgeṣṭāmūrvāḥ piṣṭvā sukhāmbunā/  
 añjanaṃ &nāgaraṃ dāru bilvamūlaṃ priyaṅgavaḥ//  
 
 
 Ca.6.30.267  stanayoḥ pūrvavat kāryaṃ
                            lepanaṃ kṣīraśodhanam/  
 kirātatiktakaṃ śuṇṭhīṃ sāmṛtāṃ kvāthayedbhiṣak//  
 
 
 Ca.6.30.268  taṃ kvāthaṃ
                            pāyayeddhātrīṃ stanyadoṣanibarhaṇam/  
 stanau cālepayet piṣṭairyavagodhūmasarṣapaiḥ//  
 
 
 Ca.6.30.269
                             ṣaḍvirekāśritīyoktairauṣadhaiḥ stanyaśodhanaiḥ/  
 &rūkṣakṣīrā pibet kṣīraṃ tairvā siddhaṃ ghṛtaṃ pibet//  
 
 
 Ca.6.30.270  pūrvavajjīvakādyaṃ ca
                            pañcamūlaṃ pralepanam/  
 stanayoḥ saṃvidhātavyaṃ sukhoṣṇaṃ stanyaśodhanam//  
 
 
 Ca.6.30.271
                             yaṣṭīmadhukamṛdvīkāpayasyāsindhuvārikāḥ/  
 śītāmbunā pibetkalkaṃ kṣīravaivarṇyanāśanam//  
 
 
 Ca.6.30.272  drākṣāmadhukakalkena
                            stanau cāsyāḥ pralepayet/  
 prakṣālya vāriṇā caiva &nirduhyāttau punaḥ punaḥ//  
 
 
 Ca.6.30.273  viṣāṇikājaśṛṅgyau ca
                            triphalāṃ rajanīṃ vacām/  
 pibecchītāmbunā piṣṭvā kṣīradaurgandhyanāśinīm//  
 
 
 Ca.6.30.274  lihyādvā 'apyabhayācūrṇaṃ
                            savyoṣaṃ mākṣikaplutam/  
 kṣīradaurgandhyanāśārthaṃ dhātrī pathyāśinī tathā//  
 
 
 Ca.6.30.275
                             sārivośīramañjiṣṭhāśleṣmātakakucandanaiḥ/  
 &patrāmbucandanośīraiḥ stanau cāsyāḥ pralepayet//  
 
 
 Ca.6.30.276  &snigdhakṣīrā
                            dārumustapāṭhāḥ piṣṭvā sukhāmbunā/  
 pītvā sasaindhavāḥ kṣipraṃ kṣīraśuddhimavāpnuyāt//  
 
 
 Ca.6.30.277  pāyayet picchilakṣīrāṃ
                            śārṅgeṣṭāmabhayāṃ vacām/  
 mustanāgarapāṭhāśca pītāḥ stanyaviśodhanāḥ//  
 
 
 Ca.6.30.278  takrāriṣṭaṃ pibeccāpi
                            yaduktaṃ gudajāpaham/  
 vidārībilvamadhukaiḥ stanau cāsyāḥ pralepayet//  
 
 
 Ca.6.30.279
                             trāyamāṇāmṛtānimbapaṭolatriphalāśṛtam/  
 gurukṣīrā pibedāśu stanyadoṣaviśuddhaye//  
 
 
 Ca.6.30.280  pibedvā
                            pippalīmūlacavyacitrakanāgaram/  
 balānāgaraśārṅgeṣṭāmūrvābhirlepayet stanau//  
 
 
 Ca.6.30.281  pṛśniparṇī payasyābhyāṃ
                            stanau cāsyāḥ pralepayet/  
 aṣṭāvete kṣīradoṣā hetulakṣaṇabheṣajaiḥ//  
 
 
 Ca.6.30.282  nirdiṣṭāḥ
                            kṣīradoṣotthāstathoktāḥ kecidāmayāḥ/  
 doṣadūṣyamalāścaiva mahatāṃ vyādhayaśca ye//  
 
 
 Ca.6.30.283  ta eva &sarve bālānāṃ
                            mātrā tvalpatarā matā/  
 nivṛttirvamanādīnāṃ mṛdutvaṃ paratantratām//  
 
 
 Ca.6.30.284  vākceṣṭayorasāmarthyaṃ
                            vīkṣya bāleṣu śāstravit/  
 bheṣajaṃ svalpamātraṃ tu yathāvyādhi prayojayet//  
 
 
 Ca.6.30.285  madhurāṇi kaṣāyāṇi
                            kṣīravanti mṛdūni ca/  
 prayojayedbhiṣagbāle matimānapramādataḥ//  
 
 
 Ca.6.30.286
                             atyarhtasnigdharūkṣoṣṇamamlaṃ kaṭuvipāki ca/  
 guru cauṣadhapānānnametadbāleṣu garhitam//  
 
 
 Ca.6.30.287  samāsāt
                            sarvarogāṇāmetadbāleṣu bheṣajam/  
 nirdiṣṭaṃ śāstravidvaidyaḥ &pravivicya prayojayet//  
 
 Ca.6.30.288  bhavanti cātra---  
 
 iti sarvavikārāṇāmuktametaccikitsitam/  
 sthānametaddhi tantrasya rahasyaṃ &paramuttamam//  
 
 
 Ca.6.30.289  asmin saptadaśādhyāyāḥ
                            kalpāḥ siddhaya eva ca/  
 nāsādyante 'agniveśasya tantre carakasaṃskṛte//  
 
 
 Ca.6.30.290  tānetān kāpilabaliḥ śeṣān
                            dṛḍhabalo 'akarot/  
 tantrasyāsya mahārthasya pūraṇārthaṃ yathātatham//  
 
 
 Ca.6.30.291  rogā ye 'apyatra noddiṣṭā
                            bahutvānnāmarūpataḥ/  
 teṣāmapyetadeva syāddoṣādīn vīkṣya bheṣajam//  
 
 
 Ca.6.30.292  doṣadūṣyanidānānāṃ
                            viparītaṃ hitaṃ dhruvam/  
 uktānuktān gadān sarvān samyagyuktaṃ niyacchati//  
 
 
 Ca.6.30.293  deśakālapramāṇānāṃ
                            sātmyāsātmyasya caiva hi/  
 samyagyogo 'anyathā hyeṣāṃ pathyamapyanyathā bhavet//  
 
 
 Ca.6.30.294  āsyādāmāśayasthān hi
                            rogān nastaḥśirogatān/  
 gudāt pakvāśayasthāṃśca &hantyāśu dattamauṣadham//  
 
 
 Ca.6.30.295  śarīrāvayavottheṣu
                            visarpapiḍakādiṣu/  
 &yathādeśaṃ pradehādi śamanaṃ syādviśeṣataḥ//  
 
 
 Ca.6.30.296
                             &dināturauṣadhavyādhijīrṇaliṅgartvavekṣaṇam/  
 kālaṃ vidyāddināvekṣaḥ pūrvāhṇe vanamaṃ yathā//  
 
 
 Ca.6.30.297  rogyavekṣo yathā
                            prātarviranno balavān pibet/  
 bheṣajaṃ laghupathyānnairyuktamadyāttu durbalaḥ//  
 
 
 Ca.6.30.298  bhaiṣajyakālo bhuktādau
                            madhye paścānmuhurmuhuḥ/  
 sāmudgaṃ bhaktasaṃyuktaṃ grāsagrāsāntare daśa//  
 
 
 Ca.6.30.299  apāne viguṇe pūrvaṃ,
                            samāne madhyambhojanam/  
 &vyāne tu prātaraśitamudāne bhojanottaram//  
 
 
 Ca.6.30.300  vāyau prāṇe praduṣṭe tu
                            grāsagrāsāntariṣyate/  
 śvāsakāsapipāsāsu tvavacāryaṃ muhurmuhuḥ//  
 
 
 Ca.6.30.301  sāmudgaṃ hikkine deyaṃ
                            laghunā 'annena saṃyutam/  
 saṃbhojyaṃ tvauṣadhaṃ bhojyairvicitrairarucau hitam//  
 
 
 Ca.6.30.302  jvare peyāḥ kaṣāyāśca
                            kṣīraṃ sarpirvirecanam/  
 ṣaḍahe ṣāḍahe deyaṃ kālaṃ vīkṣyāmayasya ca//  
 
 
 Ca.6.30.303  kṣudvegamokṣau laghutā
                            viśuddhirjīrṇalakṣaṇam/  
 tadā bheṣajamādeyaṃ syāddhi doṣavadanyathā//  
 
 
 Ca.6.30.304  cayādayaśca doṣāṇāṃ
                            varjyaṃ sevyaṃ ca yatra yat/  
 rtāvavekṣyaṃ yat karma pūrvaṃ sarvamudāhṛtam//  
 
 
 Ca.6.30.305  upakramāṇāṃ karaṇaṃ
                            pratiṣedhe ca kāraṇam/  
 vyākhyātamabalānāṃ savikalpānāmavekṣaṇe//  
 
 
 Ca.6.30.306  muhurmuhuśca
                            rogāṇāmavasthāmāturasya ca/  
 avekṣamāṇastu bhiṣak cikitsāyāṃ na muhyati//)  
 
 
 Ca.6.30.307  ityevaṃ ṣaḍvidhaṃ
                            kālamanavekṣya bhiṣagjitam/  
 prayuktamahitāya syāt sasyasyākālavarṣavat//  
 
 
 Ca.6.30.308
                             vyādhīnāmṛtvahorātravayasāṃ bhojanasya ca/  
 viśeṣo bhidyate yastu kālāvekṣaḥ sa ucyate//  
 
 
 Ca.6.30.309  vasante śleṣmajā rogāḥ
                            śaratkāle tu pittajāḥ/  
 varṣāsu vātikāścaiva prāyaḥ prādurbhavanti hi//  
 
 
 Ca.6.30.310  niśānte divasānte ca
                            varṣānte vātajā gadāḥ/  
 prātaḥ kṣapādau kaphajāstayormadhye tu pittajāḥ//  
 
 
 Ca.6.30.311  vayontamadhyaprathame
                            vātapittakaphāmayāḥ/  
 balavanto bhavantyeva svabhāvādvayaso nṛṇām//  
 
 
 Ca.6.30.312  jīrṇānte vātajā rogā
                            jīryamāṇe tu pittajāḥ/  
 śleṣmajā bhuktamātre tu labhante prāyaśo balam//  
 
 
 Ca.6.30.313  nālpaṃ hantyauṣadhaṃ
                            vyādhiṃ yathā++āpo 'alpā mahānalam/  
 doṣavaccātimātraṃ syātsasyasyātyudakaṃ yathā//  
 
 
 Ca.6.30.314  saṃpradhārya balaṃ
                            tasmādāmayasyauṣadhasya ca/  
 naivātibahu nātyalpaṃ bhaiṣajyamavacārayet//  
 
 
 Ca.6.30.315  aucityādyasya yat sātmyaṃ
                            deśasya puruṣasya ca/  
 apathyamapi naikāntāttattyajaṃllabhate sukham//  
 
 
 Ca.6.30.316  vāhlīkāḥ pahlavāścīnāḥ
                            śūlīkā yavanāḥ śakāḥ/  
 māṃsagodhūmamādhvīkaśastravaiśvānarocitāḥ//  
 
 
 Ca.6.30.317  &matsyasātmyāstathā
                            prācyāḥ kṣīrasātmyāśca saindhavāḥ/  
 &aśmakāvantikānāṃ tu tailāmlaṃ sātmyamucyate//  
 
 
 Ca.6.30.318  &kandamūlaphalaṃ
                            sātmyaṃ vidyānmalayavāsinām/  
 sātmyaṃ dakṣiṇataḥ peyā &manthaścottarapaścime//  
 
 
 Ca.6.30.319  madhyadeśe bhavet sātmyaṃ
                            yavagodhūmagorasāḥ/  
 teṣāṃ tatsātmyayuktāni bhaiṣajānyavacārayet//  
 
 
 Ca.6.30.320  sātmyaṃ hyāśu balaṃ
                            dhatte nātidoṣaṃ ca bahvapi/  
 yogaireva cikitsan hi deśādyajño 'aparādhyati//  
 
 
 Ca.6.30.321  vayobalaśarīrādibhedā hi
                            bahavo &matāḥ/  
 tathā 'antaḥsandhimārgāṇāṃ doṣāṇāṃ gūḍhacāriṇām//  
 
 
 Ca.6.30.322  bhavet kadācit kāryā 'api
                            viruddhābhimatā kriyā/  
 pittamantargataṃ &gūḍhaṃ svedasekopanāhanaiḥ//  
 
 
 Ca.6.30.323  nīyate bahiruṣṇairhi
                            tathoṣṇaṃ śamayanti te/  
 bāhyaiśca śītaiḥ sekādyairūṣmā 'antaryāti pīḍitaḥ//  
 
 
 Ca.6.30.324  so 'antargūḍhaṃ kaphaṃ
                            hanti śītaṃ śītaistathā jayet/  
 ślakṣṇapiṣṭo ghano lepaścandanasyāpi dāhakṛt//  
 
 
 Ca.6.30.325  tvaggatasyoṣmaṇo
                            rodhācchītakṛccānyathā 'aguroḥ/  
 chardighnī makṣikāviṣṭhā makṣikaiva tu vāmayet//  
 
 
 Ca.6.30.326  dravyeṣu svinnajagdheṣu
                            caiva teṣveva vikriyā/  
 tasmāddoṣauṣadhādīni parīkṣya daśa tattvataḥ//  
 
 
 Ca.6.30.327  kuryāccikitsitaṃ prājño
                            na yogaireva kevalam/  
 nivṛtto 'api punarvyādhiḥ svalpenāyāti hetunā//  
 
 
 Ca.6.30.328  kṣīṇe mārgīkṛte dehe
                            śeṣaḥ sūkṣma ivānalaḥ/  
 tasmāttamanubadhnīyāt prayogeṇānapāyinā//  
 
 
 Ca.6.30.329  siddhyarthaṃ
                            prākprayuktasya siddhasyāpyauṣadhasya tu/  
 kāṭhinyādūnabhāvādvā doṣo 'antaḥ kupito mahān//  
 
 
 Ca.6.30.330  pathyairmṛdvalpatāṃ nīto
                            mṛdudoṣakaro bhavet/  
 pathyamapyaśnatastasmādyo vyādhirupajāyate//  
 
 
 Ca.6.30.331  jñātvaivaṃ
                            vṛddhimabhyāsamathavā tasya kārayet/  
 sātatyātsvādvabhāvādvā pathyaṃ dveṣyatvamāgatam//  
 
 
 Ca.6.30.332  kalpanāvidhibhistaistaiḥ
                            priyatvaṃ gamayet punaḥ/  
 manaso 'arthānukūlyāddhi tuṣṭirūrjā rucirbalam//  
 
 
 Ca.6.30.333  sukhopabhogatā ca
                            syādvyādheścāto balakṣayaḥ/  
 laulyāddoṣakṣayādvyādhervaidharmyāccāpi yā ruciḥ//  
 
 
 Ca.6.30.334  tāsu pathyopacāraḥ
                            syādyogenādyaṃ vikalpayet/  
 
 tatra ślokāḥ---  
 
 viṃśatirvyāpado yonernidānaṃ liṅgameva ca//  
 
 
 Ca.6.30.335  cikitsā cāpi nirdiṣṭā
                            śiṣyāṇāṃ hitakāmyayā/  
 śukradoṣāstathā cāṣṭau nidānākṛtibheṣajaiḥ//  
 
 
 Ca.6.30.336  klaibyānyuktāni catvāri
                            catvāraḥ pradarāstathā/  
 teṣāṃ nidānaṃ liṅgaṃ ca bhaiṣajyaṃ caiva kīrtitam//  
 
 
 Ca.6.30.337  kṣīradoṣāstathā cāṣṭau
                            hetuliṅgabhiṣagjitaiḥ/  
 retaso rajasaścaiva kīrtitaṃ śuddhilakṣaṇam//  
 
 
 Ca.6.30.338  uktānuktacikitsā ca
                            samyagyogastathaiva ca/  
 &deśādiguṇaśaṃsā ca kālaḥ ṣaḍvidha eva ca//  
 
 
 Ca.6.30.339  deśe deśe ca yat sātmyaṃ
                            yathā vaidyo 'aparādhyati/  
 cikitsā cāpi nirdiṣṭā doṣāṇāṃ gūḍhacāriṇām//  
 
 
 Ca.6.30.340  yo hi samyaṅna jānāti
                            śāstraṃ śāstrārthameva ca/  
 na kuryāt sa kriyāṃ citramacakṣuriva citrakṛt//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        cikitsāsthāne yonivyāpaccikitsitaṃ nāma triṃśo 'adhyāyaḥ//30// 
 
 agniveśakṛte tantre carakapratisaṃskṛte 
 cikitsitamidaṃ sthānaṃ ṣaṣṭhaṃ parisamāpitam// 
 
 
                kalpasthānam/
                 
                    prathamo 'adhyāyaḥ/
                     Ca.7.1.1  athāto madanakalpaṃ vyākhyāsyāmaḥ//  
 Ca.7.1.2  iti ha smāha bhagavānātreyaḥ//  
 Ca.7.1.3  atha khalu &vamanavirecanārhtaṃ
                        vamanavirecanadravyāṇāṃ sukhopabhogatamaiḥ sahānyairdravyairvividhaiḥ
                        kalpanārthaṃ - bhedārthaṃ vibhāgārthaṃ &cetyarthaḥ, tadyogānāṃ ca
                        kriyāvidheḥ sukhopāyasya samyagupakalpanārthaṃ
                        kalpasthānamupadekṣyāmo 'agniveśa!//  
 Ca.7.1.4  tatra doṣaharaṇamūrdhvabhāgaṃ
                        vamanasaṃjñakam, adhobhāgaṃ virecanasaṃjñakam; ubhayaṃ vā
                        śarīramalavirecanādvirecanasaṃjñāṃ labhate//  
 Ca.7.1.5
                         tatroṣṇa-tīkṣṇa-sūkṣma-vyavāyi-vikāśīnyauṣadhāni svavīryeṇa
                        hṛdayamupetya dhamanīranusṛtya sthūlāṇusrotobhyaḥ kevalaṃ śarīragataṃ
                        doṣasaṃghātamāgneyatvād viṣyandayanti, taikṣṇyād vicchindanti, sa vicchinnaḥ
                        &pariplavan snehabhāvite kāye snehāktabhājanasthamiva
                        kṣaudramasajjannaṇupravaṇabhāvādāmāśayamāgamyodānapraṇunno 'agnivāyvātmakatvādūrdhvabhāgaprabhāvādauṣadhasyordhvamutkṣipyate,
                        salilapṛthivyātmakatvādadhobhāgaprabhāvāccauṣadhasyādhaḥ pravartate,
                        ubhayataścobhayaguṇatvāt/  
 iti lakṣaṇoddeśaḥ//  
 Ca.7.1.6  tatra
                        phala-jīmūtakekṣvāku-dhāmārgava-kuṭaja-kṛtavedhanānāṃ,
                        śyāmā-trivṛccaturaṅgula-tilvaka-mahāvṛkṣa-saptalā-śāṅkhinī-dantī-dravantīnāṃ
                        ca, nānāvidhadeśakālasaṃbhavāsvāda-rasa-vīrya-vipāka-&prabhāvagrahaṇād
                        deha-doṣa-prakṛti-vayo-balāgni-bhakti-sātmya-rogāvasthādīnāṃ
                        &nānāprabhāvavattvācca,
                        vicitragandha-varṇa-rasa-&sparśānāmupayogasukhārthamasaṃkhyeyasaṃyogānāmapi
                        ca satāṃ dravyāṇāṃ vikalpamārgopadarśanārthaṃ ṣaḍvirecanayogaśatāni
                        vyākhyāsyāmaḥ//  
 Ca.7.1.7  tāni tu dravyāṇi
                        deśa-kāla-guṇa-bhājana-saṃpadvīryabalādhānāt kriyāsamarthatamāni bhavanti//  
 Ca.7.1.8  trividhaḥ khalu deśaḥ-jāṅgalaḥ,
                        ānūpaḥ, sādhāraṇaśceti/  
 tatra jāṅgalaḥ paryākāśabhūyiṣṭhaḥ, tarubhirapica
                        kadara-khadirāsanāśvakarṇa-dhava-tiniśa-śallakīsāla-somavalka-badarī-tindukāśvattha-vaṭāmalakīva-nagahanaḥ,
                        anekaśamī-kakubha-śiṃśapāprāyaḥ,
                        sthiraśuṣkapavanabalavidhūyamānapravṛtyattaruṇaviṭapaḥ,
                        pratatamṛgatṛṣṇikopagūḍhatanukharaparuṣasikatāśarkarābahulaḥ,
                        lāvatittiricakorānucaritabhūmibhāgaḥ, vātapittabahulaḥ,
                        sthirakaṭhinamanuṣyaprāyo jñeyaḥ; athānūpo
                        hintālatamālanārikelakadalīvanagahanaḥ, saritsamudraparyantaprāyaḥ,
                        śiśirapavanabahulaḥ, vañjulavānīropaṇobhitatīrābhiḥ
                        saridbhirupagatabhūmibhāgaḥ, kṣitidharanikuñjopaśobhitaḥ,
                        mandapavanānuvījitakṣitiruhagahanaḥ,
                        anekavanarājīpuṣpitavanagahanabhūmibhāgaḥ, snigdhatarupratānopagūḍhaḥ,
                        haṃsa-cakravāka-balākā-nandīmukha-puṇḍarīka-kādamba-&madgu-bhṛṅgarāja-śatapatra-mattakokilānunāditataruviṭapaḥ,
                        sukumārapuruṣaḥ, pavanakaphaprāyo jñeyaḥ; anayoreva
                        dvayordeśayorvīrudvanaspativānaspatyaśakunimṛgagaṇayutaḥ
                        sthirasukumārabalavarṇasaṃhananopapannasādhāraṇaguṇayuktapuruṣaḥ sādhāraṇo
                        jñeyaḥ//  
 Ca.7.1.9  tatra deśe sādhāraṇe jāṅgale vā
                        yathākālaṃ śiśirātapapavanasalilasevite same śucau pradakṣiṇodake
                        śmaśāna-caitya-devayajanāgāra-sabhā-śvabhrārāma-valmīkoṣaravirahite
                        kuśarohiṣāstīrṇe snigdhakṛṣṇamadhuramṛttike suvarṇavarṇamadhuramṛttike vā
                        mṛdāvaphālakṛṣṭe 'anupahate 'anyairbalavattarairdrumairauṣadhāni jātāni
                        praśasyante//  
 Ca.7.1.10  tatra yāni
                        &kālajātānyupāgatasaṃpūrṇapramāṇa-rasavīrya-gandhāni
                        kālātapāgnisalilapavanajantubhiranupahatagandha-varṇa-rasa-sparśa-prabhāvāṇi
                        pratyagrāṇyudīcyāṃ diśi sthitāni; teṣāṃ śākhāpalāśamaciraprarūḍhaṃ
                        varṣāvasantayorgrāhyaṃ, grīṣme mūlāni śiśire vā śīrṇaprarūḍhaparṇānāṃ,
                        śaradi tvakkandakṣīrāṇi, hemante sārāṇi, yathartu puṣpaphalamiti;
                        maṅgalācāraḥ kalyāṇavṛttaḥ śuciḥ śuklavāsāḥ saṃpūjya devatā aśvinau
                        gobrāhmaṇāṃśca kṛtopavāsaḥ prāṅmukha udaṅmukho vā gṛhṇīyāt//  
 Ca.7.1.11  gṛhītvā
                        &cānurūpaguṇavadbhājanasthānyāgāreṣu prāgudagdvāreṣu
                        nivātapravātaikadeśeṣu nityapuṣpopahārabalikarmavatsu,
                        agni-salilopasveda-dhūma-rajo-mūṣaka-catuṣpadāmanabhigamanīyāni
                        svavacchannāni śikyeṣvāsajya sthāpayet//  
 Ca.7.1.12  tāni ca yathādoṣaṃ prayuñjīta
                        surā-sauvīraka-tuṣodaka-maireya-medaka-&dhānyāmla-phalāmla-dadhyamlādibhirvāte,
                        &mṛdvīkāmalaka-madhu-madhuka-parūṣaka-phāṇita-kṣīrādibhiḥ pitte,
                        śleṣmaṇi tu madhu-mūtra-kaṣāyādibhirbhāvitānyāloḍitāni ca; ityuddeśaḥ/  
 taṃ vistareṇa dravya-deha-doṣa-&sātmyādīni pravibhajya vyākhyāsyāmaḥ//  
 Ca.7.1.13  vamanadravyāṇāṃ madanaphalāni
                        śreṣṭhatamānyācakṣate, anapāyitvāt/  
 tāni &vasantagrīṣmayorantare puṣyāśvayugbhyāṃ mṛgaśirasā vā
                        gṛhṇīyānmaitre muhūrte/  
 yāni pakvānyakāṇānyaharitāni pāṇḍūnyakrimīṇyapūtīnyajantujagdhānyahrasvāni;
                        tāni &pramṛjya, kuśapuṭe baddhvā, gomayenālipya,
                        yavatu(bu)ṣamāṣaśālikulattha-&mudgapalānāmanyatame nidadhyādaṣṭarātram/  
 ata ūrdhvaṃ mṛdūbhūtāni madhviṣṭagandhānyuddhṛtya śoṣayet/  
 suśuṣkāṇāṃ &phalapippalīruddharet/  
 tāsāṃ ghṛtadadhimadhupalalavimṛditānāṃ punaḥ śuṣkāṇāṃ navaṃ kalaśaṃ
                        supramṛṣṭavālukamarajaskamākaṇṭhaṃ pūrayitvā svavacchannaṃ svanuguptaṃ
                        &śikyeṣvāsajya samyak sthāpayet//  
 Ca.7.1.14  atha cchardanīyamāturaṃ dvyahaṃ
                        tryahaṃ vā snehasvedopapannaṃ śvaśchardayitavyamiti
                        grāmyānūpaudakamāṃsarasakṣīra-dadhi-māṣa-tila-śākādibhiḥ
                        samutkleśitaśleṣmāṇaṃ vyuṣitaṃ jīrṇāhāraṃ pūrvāhṇe
                        kṛtabalihomamaṅgalaprāyaścittaṃ nirannamanatisnigdhaṃ yavāgvā ghṛtamātrāṃ
                        pītavantaṃ, tāsāṃ phalapippalīnāmantarnakhamuṣṭiṃ yāvadvā sādhu manyeta
                        jarjarīkṛtya yaṣṭimadhukaṣāyeṇa
                        kovidāra-karbudāra-nīpa-vidula-bimbī-śaṇapuṣpī-sadāpuṣpī-pratyakpuṣpī-kaṣāyāṇāmanyatamena
                        vā rātrimuṣitaṃ vimṛdya pūtaṃ madhusaindhavayuktaṃ sukhoṣṇaṃ kṛtvā pūrṇaṃ
                        śarāvaṃ mantreṇānenābhimantrayet--- `auṃ
                        brahmadakṣāśvirudrendrabhūcandrārkānilānalāḥ/  
 ṛṣayaḥ sauṣadhigrāmā bhūtasaṅghāśca pāntu te//  
 rasāyanamivarṣīṇāṃ devānāmamṛtaṃ yathā/  
 sudhevottamanāgānāṃ bhaiṣajyamidamastu te//' ityevamabhimantryodaṅmukhaṃ
                        prāṅmukhaṃ vā++āturaṃ pāyayecchleṣmajvaragulmapratiśyāyārtaṃ viśeṣeṇa punaḥ
                        punarāpittāgamanāt, tena sādhu vamati; hīnavegaṃ tu
                        pippalyāmalaka-sarṣapa-vacākalkalavaṇoṣṇodakaiḥ punaḥ punaḥ
                        pravartayedāpittadarśanāt/  
 ityeṣa sarvaśchardanayogavidhiḥ//  
 Ca.7.1.15  sarveṣu tu madhusaindhavaṃ
                        kaphavilayanacchedārthaṃ vamaneṣu vidadhyāt/  
 na coṣṇavirodho madhunaśchardanayogayuktasya,
                        avipakvapratyāgamanāddoṣanirharaṇācca//  
 Ca.7.1.16  phalapippalīnāṃ dvau dvau bhāgau
                        kocidārādikaṣāyeṇa triḥsaptakṛtvaḥ srāvayet, tena rasena tṛtīyaṃ bhāgaṃ
                        piṣṭvā mātrāṃ harītakībhirbibhītakairāmalairvā tulyāṃ vartayet, tāsāmekāṃ
                        dve vā pūrvoktānāṃ kaṣāyāṇāmanyatamasyāñjalimātreṇa vimṛdya
                        balavacchleṣmaprasekagranthijvarodarāruciṣu pāyayediti samānaṃ pūrveṇa//  
 Ca.7.1.17  phalapippalīkṣīraṃ, tena vā
                        kṣīrayavāgūmadhobhāge raktapitte hṛddāhe ca; tajjasya vā dadhna uttarakaṃ
                        kaphaccharditamaka-&prasekeṣu; tasya vā payasaḥ śītasya santānikāñjaliṃ
                        pitte prakupite uraḥkaṇṭhahṛdaye ca tanukaphopadigdhe, iti samānaṃ pūrveṇa//  
 Ca.7.1.18
                         phalapippalīśṛtakṣīrānnavanītamutpannaṃ phalādikalkakaṣāyasiddhaṃ
                        kaphābhibhūtāgniṃ &viśuṣyaddehaṃ ca mātrayā pāyayediti samānaṃ pūrveṇa//  
 Ca.7.1.19  phalapippalīnāṃ phalādikaṣāyeṇa
                        triḥsaptakṛtvaḥ suparibhāvitena puṣparajaḥprakāśena cūrṇena sarasi
                        &saṃjātaṃ bṛhatsaroruhaṃ sāyāhne 'avacūrṇayet, tadrātrivyuṣitaṃ prabhāte
                        punaravacūrṇitamuddhṛtya haridrākṛsarakṣīrayavāgūnāmanyatamaṃ
                        saindhavaguḍaphāṇitayuktamākaṇṭhaṃ pītavantamāghrāpayet
                        sukumāramutkliṣṭapittakaphamauṣadhadveṣiṇamiti samānaṃ pūrveṇa//  
 Ca.7.1.20  phalapippalīnāṃ
                        &bhallātakavidhiparisrutaṃ svarasaṃ paktvā
                        phāṇitībhūtamātantulībhāvāllehayet; ātapaśuṣkaṃ vā cūrṇīkṛtaṃ
                        jīmūtakādikaṣāyeṇa pitte kaphasthānagate pāyayediti samānaṃ pūrveṇa//  
 Ca.7.1.21  phalapippalīcūrṇāni pūrvavat
                        &phalādīnāṃ ṣaṇṇāmanyatamakaṣāyasrutāni vartikriyāḥ
                        &phalādikaṣāyopasarjanāḥ peyā iti samānaṃ pūrveṇa//  
 Ca.7.1.22
                         &phalapippalīnāmāragvadha-vṛkṣaka-svādukaṇṭaka-pāṭhā-pāṭalā-śārṅgeṣṭā-mūrvā-saptaparṇa-naktamāla-picumarda-paṭola-suṣavī-guḍūcī-somavalka-dvīpikānāṃ
                        pippalī-pippalīmūla-hastipippalī-citraka-śṛṅgaverāṇāṃ cānyatamakaṣāyeṇa
                        siddho leha iti samānaṃ pūrveṇa//  
 Ca.7.1.23
                         phalapippalīṣvelā-hareṇukā-śatapuṣpā-kustumburu-tagara-kuṣṭha-tvak-coraka-marubakāguru-guggulvelavāluka-śrīveṣṭaka-paripelava-māṃsī-śaileyaka-sthauṇeyaka-sarala-pārāvatapadyaśokarohiṇīnāṃ
                        viṃśateranyatamasya kaṣāyeṇa sādhitotkārikā utkārikākalpena, modakā vā
                        modakakalpena, yathādoṣarogabhakti prayojyā iti samānaṃ pūrveṇa//  
 Ca.7.1.24
                         phalapippalīsvarasakaṣāyaparibhāvitāni tilaśālitaṇḍulapiṣṭāni
                        tatkṣāyopasarjanāni śaṣkulīkalpena vā śāṣkulyaḥ, pūpakalpena vā pūpāḥ, iti
                        samānaṃ pūrveṇa//  
 Ca.7.1.25  etenaiva ca kalpena
                        sumukha-surasa-kuṭheraka-kāṇḍīra-kālamālaka-parṇāsaka-kṣavaka-phaṇijjhaka-gṛñjana-kāsamarda-bhṛṅgarājānāṃ
                        poṭekṣuvālikā-kālaṅkataka-daṇḍairakāṇāṃ cānyatamasya kaṣāyeṇa kārayet//  
 Ca.7.1.26  tathā
                        badaraṣāḍava-rāga-leha-modakotkārikā-tarpaṇa-pānaka-māṃsarasa-yūṣa-&madyānāṃ
                        madanaphalānyanyatamenopasṛjya yathādoṣarogabhakti dadyāt; taiḥ
                        sādhuvamatīti//  
 
 Ca.7.1.27  madanaḥ karahāṭaśca rāṭhaḥ
                            piṇḍītakaḥ phalam/  
 śvasanaśceti paryāyairucyate tasya kalpanā//  
 
 Ca.7.1.28  tatra ślokāḥ--- 
 
 nava yogāḥ kaṣāyeṣu, &mātrāsvaṣṭau, payoghṛte/  
 pañca, phāṇitacūrṇe dvau ghreye, vartikriyāsu ṣaṭ//  
 
 
 Ca.7.1.29
                             viṃśatirviṃśatirlehamodakotkārikāsu ca/  
 śaṣkulīlūlayoścoktā yogāḥ ṣoḍaśa ṣoḍaśa//  
 
 
 Ca.7.1.30  daśānye ṣāḍavādyeṣu
                            trayastriṃśadidaṃ śatam/  
 yogānāṃ vidhivaddiṣṭaṃ phalakalpe maharṣiṇā//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        kalpasthāne madanakalpo nāma prathamo 'adhyāyaḥ//1// 
 
 
                    dvitīyo 'adhyāyaḥ/
                     Ca.7.2.1  athāto jīmūtakakalpaṃ
                        vyākhyāsyāmaḥ//  
 Ca.7.2.2  iti ha smāha bhagavānātreyaḥ//  
 
 Ca.7.2.3  kalpaṃ jīmūtakasyemaṃ
                            phalapuṣpāśrayaṃ śṛṇu/  
 garāgarī ca veṇī ca tathā syāddevatāḍakaḥ//  
 
 
 Ca.7.2.4  jīmūtakaṃ tridoṣaghnaṃ
                            yathāsvauṣadhakalpitam/  
 prayoktavyaṃ jvaraśvāsahikkādyeṣvāmayeṣu ca//  
 
 
 Ca.7.2.5  yathoktaguṇayuktānāṃ deśajānāṃ
                            yathāvidhi/  
 `payādikalpitaṃ ca' iti pā- payaḥ puṣpe 'asya, nirvṛtte phale
                            peyā payaskṛtā//  
 
 
 Ca.7.2.6  lomaśe kṣīrasaṃtānaṃ,
                            dadhyuttaramalomaśe/  
 śṛte payasi dadhyamlaṃ &jātaṃ haritapāṇḍuke//  
 
 
 Ca.7.2.7  jīrṇānāṃ ca suśuṣkāṇāṃ
                            nyastānāṃ bhājane śucau/  
 cūrṇasya payasā śuktiṃ vātapittārditaḥ pibet//  
 
 
 Ca.7.2.8  āsutya ca surāmaṇḍe mṛditvā
                            prasrutaṃ pibet/  
 kaphaje 'arocake kāse pāṇḍuroge sayakṣmaṇi//  
 
 
 Ca.7.2.9  dve cāpothyāthavā trīṇi
                                 `guḍūcyāmalakasya vā' iti pā- guḍūcyā madhukasya vā/  
  kovidārādikānāṃ vā nimbasya kuṭajasya vā//  
 
 
 Ca.7.2.10  kaṣāyeṣvāsutaṃ pūtvā tenaiva
                            vidhinā pibet/  
 athavā++āragvadhādīnāṃ saptānāṃ pūrvavat pibet//  
 
 
 Ca.7.2.11  `ekaikaśaḥ' iti
                                pā- ekaikasya kaṣāyeṇa pittaśleṣmajvarārditaḥ/  
  mātrāḥ  `vartayaḥ' iti pā- syuḥ phalavaccāṣṭāu kolamātrāstu
                            tā matāḥ//  
 
 
 Ca.7.2.12  jīvakarṣabhakekṣūṇāṃ
                            śatāvaryā rasena vā/  
 pittaśleṣmajvare dadyādvātapittajvare 'athavā//  
 
 
 Ca.7.2.13  tathā jīmūtakakṣīrāt
                            samutpannaṃ pacedghṛtam/  
 phalādīnāṃ kaṣāyeṇa śreṣṭhaṃ tadvamanaṃ matam//  
 
 Ca.7.2.14  tatra ślokau---  
 
 ṣaṭ kṣīre &madirāmaṇḍe eko dvādaśa cāpare/  
 sapta cāragvadhādīnāṃ kaṣāye 'aṣṭau ca vartiṣu//  
 
 
 Ca.7.2.15  jīvakādiṣu catvāro ghṛtaṃ
                            caikaṃ prakīrtitam/  
 kalpe jīmūtakānāṃ &ca yogāstriṃśannavādhikāḥ//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        kalpasthāne jīmūtakakalpo nāma dvitīyo 'adhyāyaḥ//2// 
 
 
                    tṛtīyo 'adhyāyaḥ/
                     Ca.7.3.1  athāta ikṣvākukalpaṃ
                        vyākhyāsyāmaḥ//  
 Ca.7.3.2  iti ha smāha bhagavānātreyaḥ//  
 Ca.7.3.3  siddhaṃ vakṣyāmyathekṣvākukalpaṃ
                        yeṣāṃ praśasyate/  
 &lambā 'atha kaṭukālābūstumbī piṇḍaphalā tathā//  
 
 Ca.7.3.4  ikṣvākuḥ phalinī caiva procyate
                            tasya kalpanā/  
 kāsaśvāsaviṣacchardijvarārte kaphakarṣite//  
 
 
 Ca.7.3.5  pratāmyati nare caiva
                            vamanārthaṃ tadiṣyate/  
 apuṣpasya pravālānāṃ muṣṭiṃ prādeśasaṃmitam//  
 
 
 Ca.7.3.6  kṣīraprasthe śṛtaṃ dadyāt
                            pittodrikte kaphajvare/  
 puṣpādiṣu ca catvāraḥ kṣīre jīmūtake yathā//  
 
 
 Ca.7.3.7  yogā haritapāṇḍūnāṃ surāmaṇḍena
                            pañcamaḥ/  
 phalasvarasabhāgaṃ ca triguṇakṣīrasādhitam//  
 
 
 Ca.7.3.8  uraḥsthite kaphe dadyāt
                            svarabhede ca pīnase/  
 jīrṇe madhyoddhṛte &kṣīraṃ prakṣipettadyadā dadhi//  
 
 
 Ca.7.3.9  jātaṃ syāt sakaphe kāse śvāse
                            vamyāṃ ca tat pibet/  
 ajākṣīreṇa bījāni &bhāvayet pāyayeta ca//  
 
 
 Ca.7.3.10  viṣagulmodaragranthigaṇḍeṣu
                            ślīpadeṣu ca/  
 mastunā vā phalānmadhyaṃ pāṇḍukuṣṭhaviṣārditaḥ//  
 
 
 Ca.7.3.11  tena takraṃ vipakvaṃ vā
                            sakṣaudralavaṇaṃ pibet/  
 tumbyā phalarasaiḥ śuṣkaiḥ sapuṣpairavacūrṇitam//  
 
 
 Ca.7.3.12  chardayenmālyamāghrāya
                            gandhasaṃpatsukhocitaḥ/  
 bhakṣayet phalamadhyaṃ vā guḍena palalena ca//  
 
 
 Ca.7.3.13  ikṣvākuphalatailaṃ vā siddhaṃ
                            vā pūrvavadghṛtam/  
 pañcāśaddaśavṛddhāni phalādīnāṃ yathottaram//  
 
 
 Ca.7.3.14  pibedvimṛdya bījāni
                            kaṣāyeṣvāśataṃ pṛthak/  
 yaṣṭyāhvakovidārādyairmuṣṭimantarnakhaṃ pibet//  
 
 
 Ca.7.3.15  kaṣāyaiḥ
                            &kovidārādyairmātrāśca phalavat smṛtāḥ/  
 bilvamūlakaṣāyeṇa tumbībījāñjaliṃ pacet//  
 
 
 Ca.7.3.16  pūtasyāsya trayo
                            &bhāgāścaturthaḥ phāṇitasya tu/  
 saghṛto bījabhāgaśca &piṣṭānardhāṃśikāṃstathā//  
 
 
 Ca.7.3.17
                             mahājālinijīmūtakṛtavedhanavatsakān/  
 taṃ lehaṃ sādhayeddarvyā ghaṭṭayanmṛdunā 'agninā//  
 
 
 Ca.7.3.18  yāvat syāttantumattoye
                            patitaṃ tu na śīryate/  
 taṃ lihanmātrayā &lehaṃ pramathyāṃ ca pibedanu//  
 
 
 Ca.7.3.19  kalpa eṣo 'agnimanthādau
                            catuṣke pṛthagucyate/  
 śaktubhirvā pibenmanthaṃ tumbīsvarasabhāvitaiḥ//  
 
 
 Ca.7.3.20  kaphaje 'atha jvare kāse
                            kaṇṭharogeṣvarocake/  
 gulme &mehe praseke ca kalkaṃ māṃsarasaiḥ pibet/  
 naraḥ sādhu vamatyevaṃ na ca daurbalyamaśnute//  
 
 Ca.7.3.21  tatra ślokāḥ--- 
 
 payasyaṣṭau surāmaṇḍa-mastu-takreṣu ca trayaḥ/  
 ghreyaṃ sapalalaṃ tailaṃ vardhamānāḥ phaleṣu ṣaṭ//  
 
 
 Ca.7.3.22  ghṛtamekaṃ kaṣāyeṣu navānye
                            madhukādiṣu/  
 aṣṭau vartikriyā lehāḥ pañca &mantho rasastathā//  
 
 
 Ca.7.3.23  yogā &ikṣvākukalpe te
                            catvāriṃśacca pañca ca/  
 uktā maharṣiṇā samyak prajānāṃ hitakāmyayā//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        kalpasthāne ikṣvākukalpo nāma tṛtīyo 'adhyāyaḥ//3// 
 
 
                    caturtho 'adhyāyaḥ/
                     Ca.7.4.1  athāto dhāmārgavakalpaṃ
                        vyākhyāsyāmaḥ//  
 Ca.7.4.2  iti ha smāha bhagavānātreyaḥ//  
 
 Ca.7.4.3  karkoṭakī &koṭhaphalā
                            mahājālinireva ca/  
 dhāmārgavasya paryāyā rājakośātakī tathā//  
 
 
 Ca.7.4.4  gare gulmodare kāse vāte
                            śleṣmāśayasthite/  
 kaphe ca kaṇṭhavaktrasthe kaphasaṃcayajeṣu ca//  
 
 
 Ca.7.4.5  &rogeṣveṣu prayojyaṃ syāt
                            sthirāśca guravaśca ye/  
 phalaṃ puṣpaṃ pravālaṃ ca vidhinā tasya saṃharet//  
 
 
 Ca.7.4.6  pravālasvarasaṃ śuṣkaṃ kṛtvā
                            &ca gulikāḥ pṛthak/  
 kovidārādibhiḥ peyāḥ kaṣāyairmadhukasya ca//  
 
 
 Ca.7.4.7  puṣpādiṣu
                            &payoyogāścatvāraḥ pañcamī surā/  
 pūrvavat jīrṇaśuṣkāṇāmataḥ kalpaḥ pravakṣyate//  
 
 
 Ca.7.4.8  madhukasya kaṣāyeṇa
                            bījalaṇṭhoddhṛtaṃ phalam/  
 saguḍaṃ vyuṣitaṃ rātriṃ kovidārādibhistathā//  
 
 
 Ca.7.4.9  dadyādgulmodarārtebhyo ye
                            cāpyanye kaphāmayāḥ/  
 dadyādannena saṃyuktaṃ chardihṛdrogaśāntaye//  
 
 
 Ca.7.4.10  cūrṇairvā 'apyutpalādīni
                            bhāvitāni prabhūtaśaḥ/  
 rasakṣīrayavāgvāditṛpto ghrātvā vamet sukham//  
 
 
 Ca.7.4.11  cūrṇīkṛtasya vartiṃ vā kṛtvā
                            badarasaṃmitām/  
 vinīyāñjalimātre tu pibedgo+&aśvaśakṛdrase//  
 
 
 Ca.7.4.12
                             pṛṣatarṣyakuraṅgāhvagajoṣṭrāśvatarāvike/  
 śvadaṃṣṭrakharakhaḍgānāṃ caivaṃ peyā &śakṛdrase//  
 
 
 Ca.7.4.13  jīvakarṣabhakau
                            vīrāmātmaguptāṃ śatāvarīm/  
 kākolīṃ śrāvaṇīṃ medāṃ mahāmedāṃ madhūlikām//  
 
 
 Ca.7.4.14  ekaikaśo 'abhisaṃcūrṇya saha
                            dhāmārgaveṇa te/  
 śarkarāmadhusaṃyuktā lehā hṛddāhakāsinām//  
 
 
 Ca.7.4.15  sukhodakānupānāḥ syuḥ
                            pittoṣmasahite kaphe/  
 dhānyatumburuyūṣeṇa kalkaḥ sarvaviṣāpahaḥ//  
 
 
 Ca.7.4.16  jātyāḥ saumanasāyinyā
                            rajanyāścorakasya ca/  
 vṛścīrasya mahākṣudrasahāhaimavatasya ca//  
 
 
 Ca.7.4.17  bimbyāḥ punarnavāyā vā
                            kāsamardasya vā &pṛthak/  
 ekaṃ dhāmārgavaṃ dve vā kṣāye parimṛdya tu//  
 
 
 Ca.7.4.18  pūtaṃ manovikāreṣu
                            pibedvamanamuttamam/  
 tacchṛtakṣīrajaṃ sarpiḥ sādhitaṃ vā phalādibhiḥ//  
 
 Ca.7.4.19  tatra ślokau--- 
 
 pallave nava catvāraḥ kṣīra ekaḥ surāsave/  
 kaṣāye viṃśatiḥ kalke daśa dvau ca śakṛdrase//  
 
 
 Ca.7.4.20  anna ekastathā ghreye daśa
                            lehāstathā ghṛtam/  
 kalpe dhāmārgavasyoktāḥ ṣaṣṭiryogā maharṣiṇā//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        kalpasthāne dhāmārgavakalpo nāma caturtho 'adhyāyaḥ//4// 
 
 
                    pañcamo 'adhyāyaḥ/
                     Ca.7.5.1  athāto vatsakakalpaṃ
                        vyākhyāsyāmaḥ//  
 Ca.7.5.2  iti ha smāha bhagavānātreyaḥ//  
 
 Ca.7.5.3  atha vatsakanāmāni bhedaṃ
                            strīpuṃsayostathā/  
 kalpaṃ cāsya &pravakṣyāmi vistareṇa yathātatham//  
 
 
 Ca.7.5.4  vatsakaḥ kuṭajaḥ śakro vṛkṣako
                            girimallikā/  
 bījānīndrayavāstasya tathocyante kaliṅgakāḥ//  
 
 
 Ca.7.5.5  bṛhatphalaḥ &śvetapuṣpaḥ
                            snigdhapatraḥ pumān bhavet/  
 śyāmā cāruṇapuṣpā strī &phalavṛntaistathā 'aṇubhiḥ//  
 
 
 Ca.7.5.6  raktapittakaphaghnastu
                            sukumāreṣvanatyayaḥ/  
 hṛdrogajvaravātāsṛgvīsarpādiṣu śasyate//  
 
 
 Ca.7.5.7  kāle phalāni saṃgṛhya tayoḥ
                            śuṣkāṇi &nikṣipet/  
 teṣāmantarnakhaṃ muṣṭiṃ jarjarīkṛtya &bhāvayet//  
 
 
 Ca.7.5.8  madhukasya kaṣāyeṇa
                            kovidārādibhistathā/  
 niśi sthitaṃ vimṛdyaitallavaṇakṣaudrasaṃyutam//  
 
 
 Ca.7.5.9  pibettadvamanaṃ śreṣṭhaṃ
                            pittaśleṣmanibarhaṇam/  
 aṣṭāhaṃ payasā++ārkeṇa teṣāṃ cūrṇāni bhāvayet//  
 
 
 Ca.7.5.10  &jīvakasya kaṣāyeṇa tataḥ
                            pāṇitalaṃ pibet/  
 phalajīmūtakekṣvākujīvantīnāṃ pṛthak tathā//  
 
 
 Ca.7.5.11  sarṣapāṇāṃ madhūkānāṃ
                            lavaṇasyāthavā 'ambunā/  
 kṛśareṇāthavā yuktaṃ vidadhyādvamanaṃ bhiṣak//  
 
 Ca.7.5.12  tatra ślokaḥ--- 
 
 kaṣāyairnava cūrṇaiśca pañcoktāḥ salilaistrayaḥ/  
 ekaśca kṛśarāyāṃ syādyogāste 'aṣṭādaśa &smṛtāḥ//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        kalpasthāne vatsakakalpo nāma pañcamo 'adhyāyaḥ//5// 
 
 
                    ṣaṣṭho 'adhyāyaḥ/
                     Ca.7.6.1  athātaḥ kṛtavedhanakalpaṃ
                        vyākhyāsyāmaḥ//  
 Ca.7.6.2  iti ha smāha bhagavānātreyaḥ//  
 
 Ca.7.6.3  kṛtavedhananāmāni kalpaṃ cāsya
                            nibodhata/  
 kṣveḍaḥ kośātakī &coktaṃ mṛdaṅgaphalameva ca//  
 
 
 Ca.7.6.4  atyarthakaṭukīkṣṇoṣṇaṃ
                            gāḍheṣviṣṭaṃ gadeṣu ca//  
 kuṣṭhapāṇḍvāmayaplīhaśophagulmagarādiṣu//  
 
 
 Ca.7.6.5  kṣīrādi &kusumādīnāṃ surā
                            caiteṣu pūrvavat/  
 suśuṣkāṇāṃ tu &jīrṇānāmekaṃ dve vā yathābalam//  
 
 
 Ca.7.6.6  kaṣāyairmadhukādīnāṃ navabhiḥ
                            phalavat pibet/  
 kvāthayitvā &phalaṃ tasya pūtvā lehaṃ nidhāpayet//  
 
 
 Ca.7.6.7  kṛtavedhanakalkāṃśaṃ
                            &phalādyardhāṃśasaṃyutam/  
 pṛthak cāragvadhādīnāṃ trayodaśabhirāsutam//  
 
 
 Ca.7.6.8  &śālmalīmūlacūrṇānāṃ
                            picchābhirdaśanbhistathā/  
 &vartikriyāḥ ṣaṭ phalavat, phalādīnāṃ ghṛtaṃ tathā//  
 
 
 Ca.7.6.9  kośātakāni pañcāśat
                            kovidārarase pacet/  
 taṃ kaṣāyaṃ phalādīnāṃ kalkairlehaṃ punaḥ pacet//  
 
 
 Ca.7.6.10  kṣveḍasya tatra bhāgaḥ
                            syāccheṣāṇyardhāṃśikāni tu/  
 kaṣāyaiḥ &kovidārādyairevaṃ tat kalpayet pṛthak//  
 
 
 Ca.7.6.11  kaṣāyeṣu phalādīnāmānūpaṃ
                            piśitaṃ pṛthak/  
 kośātakyā samaṃ paktvā rasaṃ salavaṇaṃ pibet//  
 
 
 Ca.7.6.12  phalādipippalītulyaṃ tadvat
                            kṣveḍarasaṃ pibet/  
 kṣveḍaṃ &kāsī pibet siddhaṃ miśramikṣurasena ca//  
 
 Ca.7.6.13  tatra ślokau--- 
 
  kṣīre dvau dvau surā caikā kvāthā dvāviṃśatistathā/  
 daśa picchā ghṛtaṃ caikaṃ ṣaṭ ca vartikriyāḥ śubhāḥ//  
 
 
 Ca.7.6.14  lehe 'aṣṭau sapta māṃse ca
                            yoga ikṣurase 'aparaḥ/  
 kṛtavedhanakalpe 'asmin ṣaṣṭiryogāḥ prakīrtitāḥ//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        kalpasthāne kṛtavedhanakalpo nāma ṣaṣṭho 'adhyāyaḥ//6// 
 
 
                    saptamo 'adhyāyaḥ/
                     Ca.7.7.1  athātaḥ śyāmātrivṛtkalpaṃ
                        vyākhyāsyāmaḥ//  
 Ca.7.7.2  iti ha smāha bhagavānātreyaḥ//  
 
 Ca.7.7.3  virecane trivṛnmūlaṃ
                            &śreṣṭhamāhurmanīṣiṇaḥ//  
 tasyāḥ saṃjñā guṇāḥ karma bhedaḥ kalpaśca vakṣyate//  
 
 
 Ca.7.7.4  tribhaṇḍī trivṛtā &caiva
                            śyāmā kūṭaraṇā tathā/  
 sarvānubhūtiḥ &suvahā śabdaiḥ paryāyavācakaiḥ//  
 
 
 Ca.7.7.5  kaṣāyā madhurā rūkṣā vipāke
                            kaṭukā ca sā/  
 kaphapittapraśamanī raukṣyāccānilakopanī//  
 
 
 Ca.7.7.6  sedānīmauṣadhairyuktā
                            vātapittakaphāpahaiḥ/  
 &kalpavaiśeṣyamāsādya sarvarogaharā bhavet//  
 
 
 Ca.7.7.7  mūlaṃ tu dvividhaṃ tasyāḥ
                            śyāmaṃ cāruṇameva ca/  
 &tayormukhyataraṃ viddhi mūlaṃ yadaruṇaprabham//  
 
 
 Ca.7.7.8  sukumāre śiśau vṛddhe
                            mṛdukoṣṭhe ca &tacchubham/  
 mohayedāśukāritvācchyāmā kṣiṇvīta &mūrcchayet//  
 
 
 Ca.7.7.9  taikṣṇyāt karṣati hṛtkaṇṭhamāśu
                            doṣaṃ haratyapi/  
 śasyate bahudoṣāṇāṃ krūrakoṣṭhāśca ye narāḥ//  
 
 
 Ca.7.7.10  guṇavatyāṃ tayorbhūmau jātaṃ
                            mūlaṃ samuddharet/  
 upoṣya prayataḥ śukle śuklavāsāḥ samāhitaḥ//  
 
 
 Ca.7.7.11  gambhīrānugataṃ
                            ślakṣṇamatiryagvisṛtaṃ ca yat/  
 &tadvipāṭyoddharedgarbhaṃ tvacaṃ śuṣkāṃ nidhāpayet//  
 
 
 Ca.7.7.12  snigdhasvinno virecyastu
                            &peyāmātroṣitaḥ sukham/  
 akṣamātraṃ tayoḥ piṇḍaṃ vinīyāmlena nā pibet//  
 
 
 Ca.7.7.13
                             go 'avyajāmahiṣīmūtrasauvīrakatuṣodakaiḥ/  
 prasannayā triphalayā śṛtayā ca pṛthak pibet//  
 
 
 Ca.7.7.14  ekaikaṃ saindhavādīnāṃ
                            dvādaśānāṃ sanāgaram/  
 &trivṛddviguṇasaṃyuktaṃ cūrṇamuṣṇāmbunā pibet//  
 
 
 Ca.7.7.15  pippalī pippalīmūlaṃ maricaṃ
                            gajapippalī/  
 saralaḥ kilimaṃ hiṅgu bhārgī tejovatī tathā//  
 
 
 Ca.7.7.16  mustaṃ haimavatī pathyā
                            citrako rajanī vacā/  
 svarṇakṣīryajamodā ca śṛṅgaveraṃ ca taiḥ pṛthak//  
 
 
 Ca.7.7.17  ekaikārdhāṃśasaṃyuktaṃ
                            pibedgomūtrasaṃyutam/  
 madhukārdhāṃśasaṃyuktaṃ śarkarāmbuyutaṃ pibet//  
 
 
 Ca.7.7.18  jīvakarṣabhakau medāṃ
                            śrāvaṇīṃ karkaṭāhvayām/  
 mudgamāṣākhyaparṇyau ca mahatīṃ śrāvaṇīṃ tathā//  
 
 
 Ca.7.7.19  kākolīṃ
                            &kṣīrakākolīmindrāṃ chinnaruhāṃ tathā/  
 kṣīraśuklāṃ payasyāṃ ca yaṣṭyāhvaṃ vidhinā pibet//  
 
 
 Ca.7.7.20  vātapittahitānyetānyanyāni tu
                            kaphānile/  
 kṣīramāṃsekṣukāśmaryadrākṣāpīlurasaiḥ pṛthak//  
 
 
 Ca.7.7.21  sarpiṣā vā
                            tayoścūrṇamabhayārdhāṃśikaṃ pibet/  
 lihyādvā madhusarpirbhyāṃ saṃyuktaṃ sasitopalam//  
 
 
 Ca.7.7.22  ajagandhā tugākṣīrī vidārī
                            śarkarā trivṛt/  
 cūrṇitaṃ kṣaudrasarpirbhyāṃ līḍhvā sādhu viricyate//  
 
 
 Ca.7.7.23
                             sannipātajvarastambhadāhatṛṣṇārdito naraḥ/  
 śyāmātrivṛtkaṣāyeṇa kalkena ca saśarkaram//  
 
 
 Ca.7.7.24  sādhayedvidhivallehaṃ lihyāt
                            pāṇitalaṃ tataḥ/  
 sakṣaudrāṃ śarkarāṃ paktvā kuryānmṛdbhājane nave//  
 
 
 Ca.7.7.25  &kṣipecchīte trivṛccūrṇaṃ
                            tvakpatramaricaiḥ saha/  
 &mātrayā lehayedetadīśvarāṇāṃ virecanam//  
 
 
 Ca.7.7.26  &kuḍavāṃśān
                            rasānikṣudrākṣāpīluparūṣakāt/  
 sitopalāpalaṃ kṣaudrāt kuḍavārdhaṃ ca sādhayet//  
 
 
 Ca.7.7.27  taṃ lehaṃ yojayecchītaṃ
                            trivṛccūrṇena śāstravit/  
 &etadutsannapittānāmīśvarāṇāṃ virecanam//  
 
 
 Ca.7.7.28  śarkarāmodakān
                            vartīrgulikāmāṃsapūpakān/  
 anena vidhinā kuryāt paittikānāṃ virecanam//  
 
 
 Ca.7.7.29  pippalīṃ nāgaraṃ kṣāraṃ
                            śyāmāṃ trivṛtayā saha/  
 lehayenmadhunā sārdhaṃ &śleṣmalānāṃ virecanam//  
 
 
 Ca.7.7.30
                             mātuluṅgābhayādhātrīśrīparṇīkoladāḍimāt/  
 subhṛṣṭān svarasāṃstaile sādhayettatra cāvapet//  
 
 
 Ca.7.7.31  sahakārāt kapitthācca
                            madhyamamlaṃ ca yat phalam/  
 pūrvavadbahalībhūte trivṛccūrṇaṃ samāvapet//  
 
 
 Ca.7.7.32  tvakpatrakeśarailānāṃ cūrṇaṃ
                            madhu ca mātrayā/  
 leho 'ayaṃ kaphapūrṇānāmīśvarāṇāṃ virecanam//  
 
 
 Ca.7.7.33  pānakāni rasān yūṣānmodakān
                            rāgaṣāḍavān/  
 anena vidhinā kuryādvirekārthaṃ kaphādhike//  
 
 
 Ca.7.7.34  bhṛṅgailābhyāṃ samā nīlī
                            taistrivṛttaiśca śarkarā/  
 cūrṇaṃ phalarasakṣaudraśaktubhistarpaṇaṃ pibet//  
 
 
 Ca.7.7.35  vātapittakaphottheṣu
                            rogeṣvalpānaleṣu ca/  
 nareṣu sukumāreṣu nirapāyaṃ virecanam//  
 
 
 Ca.7.7.36
                             śarkarātriphalāśyāmātrivṛtpippalīmākṣikaiḥ/  
 modakaḥ sannipātordhvaraktapittajvarāpahaḥ//  
 
 
 Ca.7.7.37  trivṛcchāṇā
                            matāstisrastisraśca triphalātvacaḥ/  
 viḍaṅgapippalīkṣāraśāṇāstisraśca cūrṇitāḥ//  
 
 
 Ca.7.7.38  lihyāt sarpirmadhubhyāṃ ca
                            modakaṃ vā guḍena tu/  
 &bhakṣayenniṣparīhārametacchodhanamuttamam//  
 
 
 Ca.7.7.39  gulmaṃ plīhodaraṃ &śvāsaṃ
                            halīmakamarocakam/  
 kaphavātakṛtāṃścānyān vyādhīnetadvyapohati//  
 
 
 Ca.7.7.40
                             viḍaṅgapippalīmūlatriphalādhānyacitrakān/  
 maricendrayavājājīpippalīhastipippalīḥ//  
 
 
 Ca.7.7.41  lavaṇānyajamodāṃ ca cūrṇitaṃ
                            kārṣikaṃ pṛthak/  
 tilatailatrivṛccūrṇabhāgau cāṣṭapalonmitau//  
 
 
 Ca.7.7.42  dhātrīphalarasaprasthāṃstrīn
                            guḍārdhatulāṃ tathā/  
 paktvā mṛdvagninā khādedbadarodumbaropamān//  
 
 
 Ca.7.7.43  guḍān kṛtvā na cātra
                            syādvihārāhārayantraṇā/  
 mandāgnitvaṃ jvaraṃ mūrcchāṃ mūtrakṛcchramarocakam//  
 
 
 Ca.7.7.44  asvapnaṃ gātraśūlaṃ ca kāsaṃ
                            śvāsaṃ bhramaṃ kṣayam/  
 kuṣṭhārśaḥkāmalāmehagulmodarabhagandarān//  
 
 
 Ca.7.7.45  grahaṇīpāṇḍurogāṃśca hanyuḥ
                            puṃsavanāśca te/  
 kalyāṇakā iti khyātāḥ sarveṣvṛtuṣu yaugikāḥ//  
 iti kalyāṇakaguḍaḥ/  
 Ca.7.7.46
                             &vyoṣatvakpatramustailāviḍaṅgāmalakābhayāḥ/  
 samabhāgā bhiṣagdadyāddviguṇaṃ ca mukūlakam//  
 
 
 Ca.7.7.47  trivṛto 'aṣṭaguṇaṃ bhāgaṃ
                            śarkarāyāśca ṣaḍguṇam/  
 cūrṇitaṃ guḍikāḥ kṛtvā kṣaudreṇa palasaṃmitāḥ//  
 
 
 Ca.7.7.48  bhakṣayet kalyamutthāya śītaṃ
                            cānu pibejjalam/  
 mūtrakṛcchre jvare vamyāṃ kāse śvāse bhrame kṣaye//  
 
 
 Ca.7.7.49  tāpe pāṇḍvāmaye 'alpe 'agnau
                            śastā niryantraṇāśinaḥ/  
 yogaḥ sarvaviṣāṇāṃ ca mataḥ &śreṣṭho virecane//  
 
 
 Ca.7.7.50  mūtrajānāṃ ca rogāṇāṃ
                            vidhijñenāvacāritaḥ/  
 pathyādhātryurubūkāṇāṃ prasṛtau dvau trivṛtpalam//  
 
 
 Ca.7.7.51  daśa tānmodakān
                            kuryādīśvarāṇāṃ virecanam/  
 trivṛddhaimavatī śyāmā nīlinī hastipippalī//  
 
 
 Ca.7.7.52  samūlā pippalī mustamajamodā
                            durālabhā/  
 kārṣikaṃ nāgarapalaṃ guḍasya palaviṃśatim//  
 
 
 Ca.7.7.53  cūrṇitaṃ modakān
                            kuryādudumbaraphalopamān/  
 hiṅgusauvarcalavyoṣayavānībiḍajīrakaiḥ//  
 
 
 Ca.7.7.54
                             vacājagandhātriphalācavyacitrakadhānyakaiḥ/  
 modakān veṣṭayeccūrṇaistān satumburudāḍimaiḥ//  
 
 
 Ca.7.7.55
                             trikavaṅkṣaṇahṛdbastikoṣṭhārśaḥplīhaśūlinām/  
 hikkākāsāruciśvāsakaphodāvartināṃ &śubhāḥ//  
 
 
 Ca.7.7.56  trivṛtāṃ kauṭajaṃ bījaṃ
                            pippalīṃ viśvabheṣajam/  
 &kṣaudradrākṣārasopetaṃ varṣāsvetadvirecanam//  
 
 
 Ca.7.7.57
                             trivṛddurālabhāmustaśarkarodīcyacandanam/  
 drākṣāmbunā sayaṣṭyāhvasātalaṃ jaladātyaye//  
 
 
 Ca.7.7.58  trivṛtāṃ citrakaṃ
                            pāṭhāmajājīṃ saralaṃ vacām/  
 svarṇakṣīrīṃ ca hemante piṣṭvā tūṣṇāmbunā pibet//  
 
 
 Ca.7.7.59  śarkarā trivṛtā tulyā
                            grīṣmakāle virecanam/  
 trivṛttrāyantihapuṣāḥ sātalāṃ &kaṭurohiṇīm//  
 
 
 Ca.7.7.60  svarṇakṣīrīṃ ca saṃcūrṇya
                            gomūtre bhāvayettryaham/  
 eṣa sarvartuko yogaḥ snigdhānāṃ maladoṣahṛt//  
 
 
 Ca.7.7.61  trivṛcchyāmā durālambhā
                            vatsakaṃ hastipippalī/  
 nīlinī triphalā mustaṃ kaṭukā ca sucūrṇitam//  
 
 
 Ca.7.7.62  sarpirmāṃsarasoṣṇāmbuyuktaṃ
                            pāṇitalaṃ tataḥ/  
 pibet &sukhatamaṃ hyetadrūkṣāṇāmapi śasyate//  
 
 
 Ca.7.7.63  tryūṣaṇaṃ triphalā hiṅgu
                            kārṣikaṃ trivṛtāpalam/  
 sauvarcalārdhakarṣāṃ ca pālārdhaṃ cāmlavetasāt//  
 
 
 Ca.7.7.64  taccūrṇaṃ śarkarātulyaṃ
                            madyenāmlena vā pibet/  
 gulmapārṇvārtinutsiddhaṃ jīrṇe cādyādrasaudanam//  
 
 
 Ca.7.7.65  trivṛtāṃ triphalāṃ dantīṃ
                            saptalāṃ vyoṣasaindhavam/  
 kṛtvā cūrṇaṃ tu saptāhaṃ bhāvyamāmalakīrase//  
 
 
 Ca.7.7.66  tadyojyaṃ tarpaṇe yūṣe piśite
                            rāgayuktiṣu/  
 tulyāmlaṃ trighṛtākalkasiddhaṃ gulmaharaṃ ghṛtam//  
 
 
 Ca.7.7.67  śyāmātrivṛtayormūlaṃ
                            pacedāmalakaiḥ saha/  
 jale tena &kaṣāyeṇa paktvā sarpiḥ pibennaraḥ//  
 
 
 Ca.7.7.68  śyāmātrivṛtkaṣāyeṇa siddhaṃ
                            sarpiḥ pibettathā/  
 sādhitaṃ vā payastābhyāṃ sukhaṃ tena viricyate//  
 
 
 Ca.7.7.69  trivṛnmuṣṭīṃstu sanakhānaṣṭau
                            droṇe 'ambhasaḥ &pacet/  
 pādaśeṣaṃ kaṣāyaṃ taṃ pūtaṃ guḍatulāyutam//  
 
 
 Ca.7.7.70  snigdhe sthāpyaṃ ghaṭe
                            kṣaudrapippalīphalacitrakaiḥ/  
 pralipte &madhunā māsaṃ jātaṃ tanmātrayā pibet//  
 
 
 Ca.7.7.71  grahaṇīpāṇḍurogaghnaṃ
                            gulmaśvayathunāśanam/  
 surāṃ vā &trivṛtāyogakiṇvāṃ tatkvāthasaṃyutām//  
 
 
 Ca.7.7.72  yavaiḥ
                            śyāmātrivṛtkvāthasvinnaiḥ kulmāṣamambhasā/  
 āsutaṃ ṣaḍahaṃ palle jātaṃ sauvīrakaṃ pibet//  
 
 
 Ca.7.7.73  bhṛṣṭān vā
                            &satuṣāñchuddhān yavāṃstaccūrṇasaṃyutān/  
 āsutānambhasā tadvat pibejjātaṃ tuṣodakam//  
 
 
 Ca.7.7.74  tathā madanakalpoktān
                            ṣāḍavādīn pṛthagdaśa/  
 trivṛccūrṇena saṃyujya virekārthaṃ prayojayet//  
 
 Ca.7.7.75  bhavataścātra--- 
 
  tvakkeśarāmrātakadāḍimailāsitopalāmākṣikamātuluṅgaiḥ/  
 madyaistathā 'amlaiśca manonukūlairyuktāni deyāni virecanāni//  
 
 
 Ca.7.7.76  śītāmbunā pītavataśca tasya
                            siñcenmukhaṃ chardivighātahetoḥ/  
 hṛdyāṃśca mṛtpuṣpaphalapravālānamlaṃ ca dadyādupajighraṇārtham//  
 
 Ca.7.7.77  tatra ślokāḥ--- 
 
  eko 'amlādibhiraṣṭau ca daśa dvau saindhavādibhiḥ/  
 mūtre 'aṣṭādaśa &yaṣṭyāṃ dvau jīvakādau caturdaśa//  
 
 
 Ca.7.7.78  kṣīrādau sapta lehe 'aṣṭau
                            catvāraḥ sitayā 'api ca/  
 pānakādiṣu pañcaiva ṣaḍṛtau pañca modakāḥ//  
 
 
 Ca.7.7.79  catvāraśca ghṛte kṣīre dvau
                            cūrṇe tarpaṇe tathā/  
 dvau madye kāñjike dvau ca daśānye ṣāḍavādiṣu//  
 
 
 Ca.7.7.80  śyāmāyāstrivṛtāyāśca
                            kalpe 'asmin samudāhṛtam/  
 śataṃ daśottaraṃ siddhaṃ yogānāṃ paramarṣiṇā//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        kalpasthāne śyāmātrivṛtkalpo nāma saptamo 'adhyāyaḥ//7// 
 
 
                    aṣṭamo 'adhyāyaḥ/
                     Ca.7.8.1  athātaścaturaṅgulakalpaṃ
                        vyākhyāsyāmaḥ//  
 Ca.7.8.2  iti ha smāha bhagavānātreyaḥ//  
 
 Ca.7.8.3  āragvadho rājavṛkṣaḥ
                            śampākaścaturaṅgulaḥ/  
 pragrahaḥ kṛtamālaśca karṇikāro 'avaghātakaḥ//  
 
 
 Ca.7.8.4
                             jvarahṛdrogavātāsṛgudāvartādirogiṣu/  
 rājavṛkṣo 'adhikaṃ pathyo mṛdurmadhuraśītalaḥ//  
 
 
 Ca.7.8.5  bāle vṛddhe kṣate kṣīṇe
                            sukumāre ca mānave/  
 &yojyo mṛdvanapāyitvādviṇeṣāccaturaṅgulaḥ//  
 
 
 Ca.7.8.6  &phlakāle phalaṃ tasya
                            grāhyaṃ pariṇataṃ ca yat/  
 teṣāṃ guṇavatāṃ &bhāraṃ sikatāsu nidhāpayet//  
 
 
 Ca.7.8.7  saptarātrāt samuddhṛtya
                            śoṣayedātape bhiṣak/  
 tato majjānamuddhṛtya śucau bhāṇḍe nidhāpayet//  
 
 
 Ca.7.8.8  drākṣārasayutaṃ
                            dadyāddāhodāvartapīḍite/  
 caturvarṣamukhe bāle yāvaddvādaśavārṣike//  
 
 
 Ca.7.8.9  caturaṅgulamajjñastu prasṛtaṃ
                            vā 'athavā 'añjalim/  
 surāmaṇḍena saṃyuktamathavā kolasīdhunā//  
 
 
 Ca.7.8.10  dadhimaṇḍena vā &yuktaṃ
                            rasenāmalakasya vā/  
 kṛtvā śītakaṣāyaṃ &taṃ pibet sauvīrakeṇa vā//  
 
 
 Ca.7.8.11  &trivṛto vā kaṣāyeṇa
                            majjñaḥ kalkaṃ tathā pibet/  
 tathā bilvakaṣāyeṇa lavaṇakṣaudrasaṃyutam//  
 
 
 Ca.7.8.12  kaṣāyeṇāthavā tasya
                            trivṛccūrṇaṃ guḍānvitam/  
 sādhayitvā śanairlehaṃ lehayenmātrayā naram//  
 
 
 Ca.7.8.13  caturaṅgulasiddhādvā
                            kṣīrādyadudiyādghṛtam/  
 majjñaḥ kalkena dhātrīṇāṃ rase tatsādhitaṃ pibet//  
 
 
 Ca.7.8.14  tadeva daśamūlasya
                            kulatthānāṃ yavasya ca/  
 kaṣāye sādhitaṃ sarpiḥ kalkaiḥ śyāmādibhiḥ pibet//  
 
 
 Ca.7.8.15  dantīkvāthe 'añjaliṃ majjñaḥ
                            śampākasya guḍasya ca/  
 dattvā māsārdhamāsasthamariṣṭaṃ &pāpayeta ca//  
 
 
 Ca.7.8.16  yasya yat &pānamannaṃ ca
                            hṛdyaṃ svādvatha vā kaṭu/  
 lavaṇaṃ vā bhavettena yuktaṃ dadyādvirecanam//  
 
 Ca.7.8.17  tatra ślokāḥ---  
 
 drākṣārase surāsīdhvordadhni cāmalakīrase/  
 sauvīrake kaṣāye ca trivṛto &bilvakasya ca//  
 
 
 Ca.7.8.18  lehe 'ariṣṭe ghṛte dve ca yogā
                            dvādaśa kīrtitāḥ/  
 caturaṅgulakalpe 'asmin sukumārāḥ sukhodayāḥ//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        kalpasthāne caturaṅgulakalpo nāmāṣṭamo 'adhyāyaḥ//8// 
 
 
                    navamo 'adhyāyaḥ/
                     Ca.7.9.1  athātastilvakakalpaṃ
                        vyākhyāsyāmaḥ//  
 Ca.7.9.2  iti ha smāha bhagavānātreyaḥ//  
 
 Ca.7.9.3  tilvakastu mato lodhro
                            bṛhatpatrastirīṭakaḥ/  
 tasya mūlatvacaṃ śuṣkāmantarvalkalavarjitām//  
 
 
 Ca.7.9.4  cūrṇayettu tridhā kṛtvā dvau
                            bhāgau ścotayettataḥ/  
 lodhrasyaiva kaṣāyeṇa tṛtīyaṃ tena bhāvayet//  
 
 
 Ca.7.9.5  bhāgaṃ taṃ daśamūlasya
                            &punaḥ kvāthena bhāvayet/  
 śuṣkaṃ cūrṇa punaḥ kṛtvā &tata ūrdhvaṃ prayojayet//  
 
 
 Ca.7.9.6
                             &dadhitakrasurāmaṇḍamūtrairbadarasīdhunā/  
 rasenāmalakānāṃ vā tataḥ pāṇitalaṃ pibet//  
 
 
 Ca.7.9.7  meṣaśṛṅgyabhayākṛṣṇācitrakaiḥ
                            salile śṛte/  
 marujān sunuyāttacca jātaṃ sauvīrakaṃ yadā//  
 
 
 Ca.7.9.8  bhavedajjalinā tasya
                            loghrakalkaṃ pibet sadā/  
 surāṃ lodhrakaṣāyeṇa jātāṃ pakṣasthitāṃ pibet//  
 
 
 Ca.7.9.9  dantīcitrakayordroṇe
                            salilasyāḍhakaṃ pṛthak/  
 samutkvāthya guḍasyaikāṃ tulāṃ lodhrasya cāñjalim//  
 
 
 Ca.7.9.10  āvapettat paraṃ
                            &pakṣānmadyapānāṃ virecanam/  
 &kampillakakaṣāyeṇa daśakṛtvaḥ subhāvitām//  
 
 
 Ca.7.9.11  mātrāṃ kampillakasyaiva
                            kaṣāyeṇa punaḥ pibet/  
 caturaṅgulakalpena leho 'anyaḥ kārya eva ca//  
 
 
 Ca.7.9.12  triphalāyāḥ kaṣāyeṇa
                            sasarpirmadhuphāṇitaḥ/  
 lodhracūrṇayutaḥ siddho lehaḥ &śreṣṭho virecane//  
 
 
 Ca.7.9.13  tilvakasya kaṣāyeṇa kalkena
                            ca saśarkaraḥ/  
 saghṛtaḥ sādhito lehaḥ sa ca &śreṣṭho virecane//  
 
 
 Ca.7.9.14  aṣṭāṣṭau trivṛtādīnāṃ
                            muṣṭīṃstu sanakhān pṛthak/  
 droṇe 'apāṃ sādhayet pādaśeṣe prasthaṃ ghṛtāt pacet//  
 
 
 Ca.7.9.15  piṣṭaistaireva bilvāṃśaiḥ
                            samūtralavaṇairatha/  
 tato mātrāṃ pibet kāle śreṣṭhametadvirecanam//  
 
 
 Ca.7.9.16  lodhrakalkena
                            mūtrāmlalavaṇaiśca pacedghṛtam/  
 caturaṅgulakalpena sarpiṣī dve ca sādhayet//  
 
 Ca.7.9.17  tatra ślokau--- 
 
  pañca dadhyādibhistvekā surā sauvīrakeṇa ca/  
 eko 'ariṣṭastathā yoga ekaḥ kampillakena ca//  
 
 
 Ca.7.9.18  lehāstrayo ghṛtenāpi catvāraḥ
                            saṃprakīrtitāḥ/  
 yogāste lodhramūlānāṃ kalpe ṣoḍaśa darśitāḥ//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        kalpasthāne tilvakakalpo nāma navamo 'adhyāyaḥ//9// 
 
 
                    daśamo 'adhyāyaḥ/
                     Ca.7.10.1  athātaḥ sudhākalpaṃ
                        vyākhyāsyāmaḥ/  
 Ca.7.10.2  iti ha smāha bhagavānātreyaḥ//  
 
 Ca.7.10.3  virecanānāṃ sarveṣāṃ sudhā
                            tīkṣṇatamā matā/  
 saṅghātaṃ hi bhinattyāśu doṣāṇāṃ kaṣṭavibhramā//  
 
 
 Ca.7.10.4  tasmānnaiṣā mṛdau koṣṭhe
                            prayoktavyā kadācana/  
 na doṣanicaye cālpe sati &mārgaparikrame//  
 
 
 Ca.7.10.5  pāṇḍurogodare gulme kuṣṭhe
                            dūṣīviṣārdite/  
 śvayathau madhumehe ca doṣavibhrāntacetasi//  
 
 
 Ca.7.10.6  rogairevaṃvidhairgrastaṃ
                            jñātvā saprāṇamāturam/  
 prayojayenmahāvṛkṣaṃ samyak sa hyavacāritaḥ//  
 
 
 Ca.7.10.7  sadyo &harati doṣāṇāṃ
                            mahāntamapi saṃcayam/  
 dvividhaḥ sa mato 'alpaiśca bahubhiścaiva kaṇṭakaiḥ//  
 
 
 Ca.7.10.8  sutīkṣṇaiḥ kaṇṭakairalpaiḥ
                            pravaro bahukaṇṭakaḥ/  
 sa nāmnā snugguḍā nandā sudhā nistriṃśapatrakaḥ//  
 
 
 Ca.7.10.9  &tau vipāṭyāharet kṣīraṃ
                            śastreṇa matimān bhiṣak/  
 dvivarṣaṃ vā trivarṣaṃ vā śiśirānte viśeṣataḥ//  
 
 
 Ca.7.10.10  bilvādīnāṃ bṛhatyā vā
                            kaṇṭakāryāstathaikaśaḥ/  
 kaṣāyeṇa samāṃśaṃ taṃ kṛtvā 'aṅgāreṣu śoṣayet//  
 
 
 Ca.7.10.11  &tataḥ kolasamāṃ mātrāṃ
                            pibet sauvīrakeṇa vā/  
 tuṣodakena kolānāṃ rasenāmalakasya vā//  
 
 
 Ca.7.10.12  surayā dadhimaṇḍena
                            mātuluṅgarasena vā/  
 sātalāṃ kāñcanakṣīrīṃ śyāmādīni &kaṭutrikam//  
 
 
 Ca.7.10.13  yathopapatti saptāhaṃ
                            sudhākṣīreṇa bhāvayet/  
 kolamātrāṃ ghṛtenātaḥ pibenmāṃsarasena vā//  
 
 
 Ca.7.10.14  tryūṣaṇaṃ triphalāṃ dantīṃ
                            citrakaṃ trivṛtāṃ tathā/  
 snukkṣīrabhāvitaṃ samyagvidadhyādguḍapānakam//  
 
 
 Ca.7.10.15  trivṛtāragvadhaṃ dantīṃ
                            śaṅkhinīṃ saptalāṃ samam/  
 gomūtre rajanīṃ &kṛtvā śoṣayedātape tataḥ//  
 
 
 Ca.7.10.16  saptāhaṃ bhāvayitvaivaṃ
                            snukkṣīreṇāparaṃ punaḥ/  
 saptāhaṃ bhāvayecchuṣkaṃ tatastenāpi bhāvitam//  
 
 
 Ca.7.10.17  gandhamālyaṃ
                            &tadāghrāya prāvṛtya paṭameva ca/  
 sukhamāśu viricyante mṛdukoṣṭhā narādhipāḥ//  
 
 
 Ca.7.10.18  śyāmātrivṛtkaṣāyeṇa
                            snukkṣīraghṛtaphāṇitaiḥ/  
 lehaṃ &paktvā virekārthaṃ lehayenmātrayā naram//  
 
 
 Ca.7.10.19  pāyayettu sudhākṣīraṃ
                            yūṣairmāṃsarasairghṛtaiḥ/  
 bhāvitāñchuṣkamatsyān vā māṃsaṃ vā bhakṣayennaraḥ//  
 
 
 Ca.7.10.20  kṣīreṇāmalakaiḥ
                            sarpiścaturaṅgulavat pacet/  
 surāṃ vā kārayet kṣīre ghṛtaṃ vā pūrvavat pacet//  
 
 Ca.7.10.21  tatra ślokau---  
 
 sauvīrakādibhiḥ sapta sarpiṣā ca rasena ca/  
 pānakaṃ ghreyalehau ca yogā yūṣādibhistrayaḥ//  
 
 
 Ca.7.10.22  dvau śuṣkamatsyamāṃsābhyāṃ
                            suraikā dve ca sarpiṣī/  
 mahāvṛkṣasya yogāste viṃśatiḥ samudāhṛtāḥ//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        kalpasthāne sudhākalpo nāma daśamo 'adhyāyaḥ//10// 
 
 
                    ekādaśo 'adhyāyaḥ/
                     Ca.7.11.1  athātaḥ saptalāśaṅkhinīkalpaṃ
                        vyākhyāsyāmaḥ//  
 Ca.7.11.2  iti ha smāha bhagavānātreyaḥ//  
 
 Ca.7.11.3  saptalā carmasāhvā ca
                            bahuphenarasā ca sā/  
 śaṅkhinī tiktalā &caiva yavatiktā 'akṣi(kṣa)pīḍakaḥ//  
 
 
 Ca.7.11.4  te
                            gulmarahṛdrogakuṣṭhaśophodarādiṣu/  
 vikāsitīkṣṇarūkṣatvādyojye śleṣmādhikeṣu tu//  
 
 
 Ca.7.11.5  nātiśuṣkaṃ phalaṃ grāhyaṃ
                            śaṅkhinyā nistuṣīkṛtam/  
 saptalāyāśca mūlāni gṛhītvā bhājane kṣipet//  
 
 
 Ca.7.11.6  akṣamātraṃ tayoḥ piṇḍaṃ
                            prasannālavaṇāyutam/  
 hṛdroge &kaphavātotthe gulme caiva prayojayet//  
 
 
 Ca.7.11.7
                             priyālapīlukarkandhukolāmrātakadāḍimaiḥ/  
 drākṣāpanasakharjūrabadarāmlaparūṣakaiḥ//  
 
 
 Ca.7.11.8  maireye dadhimaṇḍe 'amle
                            sauvīrakatuṣodake/  
 sīdhau cāpyeṣa kalpaḥ syāt sukhaṃ śīghravirecanaḥ//  
 
 
 Ca.7.11.9  tailaṃ vidārigandhādyaiḥ
                            payasi kvathite pacet/  
 saptalāśaṅkhinīkalke trivṛcchyāmārdhamāgike//  
 
 
 Ca.7.11.10  dadhimaṇḍena sannīya
                            siddhaṃ tat pāyayeta ca/  
 śaṅkhinīcūrṇabhāgau dvau &tilacūrṇasya cāparaḥ//  
 
 
 Ca.7.11.11  harītakīkaṣāyeṇa tailaṃ
                            tatpīḍitaṃ pibet/  
 atasīsarṣapairaṇḍakarañjeṣveṣa saṃvidhiḥ//  
 
 
 Ca.7.11.12  śaṅkhinīsaptalāsiddhāt
                            kṣīrādyadudiyādghṛtam/  
 kalkabhāge tayoreva trivṛcchyāmārdhasaṃyute//  
 
 
 Ca.7.11.13  kṣīreṇāloḍya &saṃpakvaṃ
                            pibettacca virecanam/  
 dantīdravantyoḥ kalpo 'ayamajaśṛṅgyajagandhayoḥ//  
 
 
 Ca.7.11.14  kṣīriṇyā &nīlikāyāśca
                            tathaiva ca karañjayoḥ/  
 masūravidalāyāśca pratyakparṇyāstathaiva ca//  
 
 
 Ca.7.11.15  dvivargārdhāṃśakalkena
                            tadvat sādhyaṃ ghṛtaṃ punaḥ/  
 śaṅkhinīsaptalādhātrīkaṣāye &sādhayedghṛtam//  
 
 
 Ca.7.11.16  trivṛtkalpena sarpiśca
                            trayo lehāśca &lodhravat/  
 surākampillayoryogaḥ kāryo lodhravadeva ca//  
 
 
 Ca.7.11.17  dantīdravantyoḥ kalpena
                            sauvīrakatuṣodake/  
 ajagandhājaśṛṅgyośca &tadvat syātāṃ virecane//  
 
 Ca.7.11.18  tatra ślokau---  
 
 kaṣāyā daśa ṣaṭ taile 'aṣṭau ca sarpiṣi/  
 pañca madye trayo lehā yogaḥ kampillake tathā//  
 
 
 Ca.7.11.19  saptalāśaṅkhinībhyāṃ te
                            triṃśaduktā navādhikāḥ/  
 yogāḥ siddhāḥ samastābhyāmekaśo 'api ca te hitāḥ//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        kalpasthāne saptalāśāṅkhinīkalpo nāmaikādaśo 'adhyāyaḥ//11// 
 
 
                    dvādaśo 'adhyāyaḥ/
                     Ca.7.12.1  athāto dantīdravantīkalpaṃ
                        vyākhyāsyāmaḥ//  
 Ca.7.12.2  iti ha smāha bhagavānātreyaḥ//  
 
 Ca.7.12.3  dantyudumbaraparṇī
                            syānnikumbho 'atha mukūlakaḥ/  
 dravantī nāmataścitrā nyagrodhī mūṣikāhvayā//  
 (tathā mūṣikaparṇī cāpyupacitrā ca śambarī/  
 pratyakśreṇī sutaśreṇī dantī ra(ca)ṇḍā ca &kīrtitā//)  
 
 
 Ca.7.12.4  tayormūlāni saṃgṛhya sthirāṇi
                            bahalāni ca/  
 hastidantaprakārāṇi śyāvatāmrāṇi buddhimān//  
 
 
 Ca.7.12.5  pippalīmadhuliptāni
                            svedayenmṛtkuśāntare/  
 &śoṣāyedātape 'agnyarkau hato hyeṣāṃ vikāśitām//  
 
 
 Ca.7.12.6  tīkṣṇoṣṇānyāśukārīṇi vikāśīni
                            gurūṇi ca/  
 vilāyayanti doṣau dvau mārutaṃ kopayanti ca//  
 
 
 Ca.7.12.7  dadhitakrasurāmaṇḍaiḥ
                            piṇḍamakṣasamaṃ tayoḥ/  
 priyālakolabadarapīluśīdhubhireva ca//  
 
 
 Ca.7.12.8  pibedgulmodarī
                            &doṣairabhikhinnaśca yo naraḥ/  
 gomṛgājarasaiḥ pāṇḍuḥ kṛmikoṣṭhī bhagandarī//  
 
 
 Ca.7.12.9  tayoḥ kalke kaṣāye ca
                            daśamūlarasāyute/  
 &kakṣyālajīvisarpeṣu dāhe ca vipacedghṛtam//  
 
 
 Ca.7.12.10  tailaṃ mehe ca gulme ca
                            sodāvarte kaphānile/  
 catuḥsnehaṃ śakṛcchukravātasaṅgānilārtiṣu//  
 
 
 Ca.7.12.11  rase dantyajaśṛṅgayośca
                            guḍakṣaudraghṛtānvitaḥ/  
 lehaḥ siddho virekārthe &dāhasaṃtāpamehanut//  
 
 
 Ca.7.12.12  vātatarṣe jvare paitte syāt
                            sa evājagandhayā/  
 dantīdravantyormūlāni pacedāmalakīrase//  
 
 
 Ca.7.12.13  trīṃstu tasya kaṣāyasya
                            bhāgau dvau phāṇitasya ca/  
 tapte sarpiṣi taile vā bharjayettatra cāvapet//  
 
 
 Ca.7.12.14  kalkaṃ dantīdravantyośca
                            śyāmādīnāṃ ca bhāgaśaḥ/  
 tatsiddhaṃ prāśayellehaṃ sukhaṃ tena viricyate//  
 
 
 Ca.7.12.15  rase ca daśamūlasya tathā
                            baibhītake rase/  
 harītakīrase caiva lehānevaṃ pacet &pṛthak//  
 
 
 Ca.7.12.16  tayorbilvasamaṃ cūrṇaṃ
                            tadraseneva bhāvitam/  
 asṛṣṭe viśi vātotthe gulme cāmlayutaṃ śubham//  
 
 
 Ca.7.12.17  pāṭayitvekṣukāṇḍaṃ vā
                            kalkenālipya cāntarā/  
 svedayitvā &tataḥ khādet sukhaṃ tena viricyate//  
 
 
 Ca.7.12.18  mūlaṃ dantīdravantośca saha
                            mudgairvipācayet/  
 &lāvavartīrakādyaiśca te rasāḥ syurvirecane//  
 
 
 Ca.7.12.19  tayorvā 'api kaṣāyeṇa
                            yavāgūṃ jāṅgalaṃ rasam/  
 &māṣayūṣaṃ ca saṃskṛtya dadyāttaiśca viricyate//  
 
 
 Ca.7.12.20  tatkaṣāyāttrayo bhāgā dvau
                            sitāyāstathaiva ca/  
 eko godhūmacūrṇānāṃ &kāryā cotkārikā śubhā//  
 
 
 Ca.7.12.21  modako vā 'asya &kalpena
                            kāryastacca virecanam/  
 tayoścāpi kaṣāyeṇa madyānyasyopakalpayet//  
 
 
 Ca.7.12.22  dantīkvāthena &cāloḍya
                            dantītailena sādhitān/  
 guḍalāvaṇikān bhakṣyān vividhān bhakṣayennaraḥ//  
 
 
 Ca.7.12.23  dantīṃ dravantīṃ maricaṃ
                            yavānīmupakuñcikām/  
 nāgaraṃ hemadugdhāṃ ca citrakaṃ ceti cūrṇitam//  
 
 
 Ca.7.12.24  saptāhaṃ bhāvayenmūtre
                            gavāṃ pāṇitalaṃ tataḥ/  
 pibedghṛtena &jīeṇe tu viriktaścāpi tarpaṇam//  
 
 
 Ca.7.12.25  sarvarogaharaṃ mukhyaṃ
                            sarveṣvṛtuṣu yaugikam/  
 cūrṇaṃ tadanapāyitvādbālavṛddheṣu pūjitam//  
 
 
 Ca.7.12.26
                             durbhaktājīrṇapārśvārtigulmaplīhodareṣu ca/  
 gaṇḍamālāsu &vāte ca pāṇḍuroge ca śasyate//  
 
 
 Ca.7.12.27  palaṃ citrakadantyośca
                            harītakyāśca viṃśatiḥ/  
 trivṛtpippalikarṣau dvau guḍasyāṣṭapalena tat//  
 
 
 Ca.7.12.28  vinīya modakān
                            kuryāddaśaikaṃ bhakṣayettataḥ/  
 uṣṇāmbu ca &pibeccānu daśame daśame 'ahni ca//  
 
 
 Ca.7.12.29  ete niṣparihārāḥ syuḥ
                            sarvaroganibarhaṇāḥ/  
 grahaṇīpāṇḍurogārśaḥkaṇḍūkoṭhānilāpahāḥ//  
 
 
 Ca.7.12.30  dantīdvipalaniryūho
                            &drākṣārdhaprasthasādhitaḥ/  
 virecanaṃ pittakāse pāṇḍuroge ca śasyate//  
 
 
 Ca.7.12.31  dantīkalkaṃ samaguḍaṃ
                            śītavāriyutaṃ pibet/  
 virecanaṃ &mukhyatamaṃ kāmalāharamuttamam//  
 
 
 Ca.7.12.32  śyāmādantīrase gauḍaḥ
                            pippalīphalacitrakaiḥ/  
 lipte 'ariṣṭo 'anilaśleṣmaplīhapāṇḍūdarāpahaḥ//  
 
 
 Ca.7.12.33  tathā dantīdravantyośca
                            kaṣāye sājagandhayoḥ/  
 gauḍaḥ kāryo++ājaśṛṅgyā vā &sa vai sukhavirecanaḥ//  
 
 
 Ca.7.12.34
                             taccūrṇakvāthamāṣāmbukiṇvatoyasamudbhavā/  
 madirā kaphagulmālpavahnipārśvakaṭigrahe//  
 
 
 Ca.7.12.35  ajagandhākaṣāyeṇa
                            sauvīrakatuṣodake/  
 surākampillake yogau lodhravacca tayoḥ smṛtau//  
 
 Ca.7.12.36  tatra ślokāḥ---  
 
 &(dadhyādiṣu trayaḥ pañca priyālādyaistrayo rase/  
 sneheṣu vai trayo lehyāḥ ṣaṭ cūrṇe tveka eva ca//  
 
 
 Ca.7.12.37  ikṣāvekastathā
                            mudgamāṃsānāṃ ca rasāstrayaḥ/  
 yavāgvādau trayaścaiva ukta utkārikāvidhau//  
 
 
 Ca.7.12.38  ekaśca modake madye
                            caikastatkvāthatailake/  
 cūrṇamekaṃ punaścaiko modakaḥ pañca cāsave//  
 
 
 Ca.7.12.39  ekaḥ sauvīrake 'athaiko
                            yogaḥ syāttu tuṣodake/  
 ekā suraikaḥ kampille tathā pañca ghṛte smṛtāḥ//)  
 
 
 Ca.7.12.40  dantīdravantīkalpe 'asmin
                            proktāḥ ṣoḍaśakāstrayaḥ/  
 nānāvidhānāṃ yogānāṃ bhaktidoṣāmayānprati//  
 
 
 Ca.7.12.41  triśataṃ
                            pañcapañcāśadyogānāṃ vamane smṛtam/  
 dve śate navakāḥ pañca yogānāṃ tu virecane//  
 
 
 Ca.7.12.42
                             ūrdhvānulomabhāgānāmityuktāni śatāni ṣaṭ/  
 prādhānyataḥ samāśritya dravyāṇi daśa pañca ca//  
 
 Ca.7.12.43  bhavanti cātra---  
 
 yaddhi yena pradhānena dravyaṃ samupasṛjyate/  
 tatsaṃjñakaḥ sa yogo vai bhavatīti &viniścayaḥ//  
 
 
 Ca.7.12.44  phalādīnāṃ pradhānānāṃ
                            guṇabhūtāḥ surādayaḥ/  
 te hi tānyanuvartante manujendramivetare//  
 
 
 Ca.7.12.45  viruddhavīryamapyeṣāṃ
                            pradhānānāmabādhakam/  
 adhikaṃ tulyavīrye hi &kriyāsāmarthyamiṣyate//  
 
 
 Ca.7.12.46
                             iṣṭavarṇarasasparśagandhārthaṃ prati cāmayam/  
 ato viruddhavīryāṇāṃ prayoga iti niścitam//  
 
 
 Ca.7.12.47  bhūyaścaiṣāṃ balādhānaṃ
                            kāryaṃ svarasabhāvanaiḥ/  
 subhāvitaṃ hyalpamapi dravyaṃ syādbahukarmakṛt//  
 
 
 Ca.7.12.48  svarasaistulyavīryairvā
                            tasmāddravyāṇi bhāvayet/  
 alpasyāpi mahārthatvaṃ prabhūtasyālpakarmatām//  
 
 
 Ca.7.12.49  kuryāt
                            saṃyogaviśleṣkālasaṃskārayuktibhiḥ/  
 pradeśamātrametāvaddraṣṭavyamiha ṣaṭśatam//  
 
 
 Ca.7.12.50  svabuddhyaivaṃ sahasrāṇi
                            koṭīrvā 'api prakalpayet/  
 &bahudravyavikalpatvādyogasaṃkhyā na vidyate//  
 
 
 Ca.7.12.51  tīkṣṇamadhyamṛdūnāṃ tu
                            teṣāṃ śṛṇuta lakṣaṇam/  
 sukhaṃ kṣipraṃ mahāvegamasaktaṃ yat pravartate//  
 
 
 Ca.7.12.52  nātiglānikaraṃ pāyau hṛdaye
                            na ca rukkaram/  
 antarāśayamakṣiṇvan kṛtsnaṃ doṣaṃ nirasyati//  
 
 
 Ca.7.12.53  virecanaṃ nirūho vā
                            tattīkṣṇamiti nirdiśet/  
 jalāgnikīṭairaspṛṣṭaṃ deśakālaguṇānvitam//  
 
 
 Ca.7.12.54  īṣanmātrādhikairyuktaṃ
                            tulyavīryaiḥ subhāvitam/  
 snehasvedopapannasya tīkṣṇatvaṃ yāti bheṣajam//  
 
 
 Ca.7.12.55  kiṃcidebhirguṇairhīnaṃ
                            pūrvoktairmātrayā tathā/  
 snigdhasvinnasya vā samyaṅmadhyaṃ bhavati bheṣajam//  
 
 
 Ca.7.12.56  mandavīryaṃ virūkṣasya
                            hīnamātraṃ tu bheṣajam/  
 atulyabīryaiḥ saṃyuktaṃ mṛdu syānmandavegavat//  
 
 
 Ca.7.12.57  akṛtsnadoṣaharaṇādaśuddhī
                            te balīyasām/  
 madhyāvarabalānāṃ tu prayojye siddhimicchatā//  
 
 
 Ca.7.12.58  tīkṣṇo madhyo mṛdurvyādhiḥ
                            sarvamadhyālpalakṣaṇaḥ/  
 tīkṣṇādīni &balāvekṣī bheṣajānyeṣu yojayet//  
 
 
 Ca.7.12.59  deyaṃ tvanirhṛte pūrvaṃ
                            pīte paścāt punaḥ punaḥ/  
 bheṣajaṃ vamanārthīyaṃ prāya āpittadarśanāt//  
 
 
 Ca.7.12.60  &balatraividhyamālakṣya
                            doṣāṇāmāturasya ca/  
 punaḥ pradadyādbhaiṣajyaṃ sarvaśo vā vivarjayet//  
 
 
 Ca.7.12.61  nirhṛte vā 'api jīrṇe vā
                            doṣanirharaṇe budhaḥ/  
 bheṣaje 'anyatprayuñjīta prārthayansiddhimuttamām//  
 
 
 Ca.7.12.62  apakvaṃ vamanaṃ &doṣaṃ
                            pacyamānaṃ virecanam/  
 nirharedvamanasyātaḥ pākaṃ na pratipālayet//  
 
 
 Ca.7.12.63  pīte &prasraṃsane
                            doṣānna nirhatya jarāṃ gate/  
 vamite cauṣadhe dhīraḥ pāyayedauṣadhaṃ punaḥ//  
 
 
 Ca.7.12.64  dīptāgniṃ bahudoṣaṃ tu
                            dṛḍhasnehaguṇaṃ naram/  
 duḥśuddhaṃ tadaharbhuktaṃ śvobhūte pāyayet punaḥ//  
 
 
 Ca.7.12.65  durbalo bahudoṣaśca
                            doṣapākena yo naraḥ/  
 viricyate &śanairbhojyairbhūyastamanusārayet//  
 
 
 Ca.7.12.66  vamanaiśca virekaiśca
                            &viśuddhasyāpramāṇataḥ/  
 bhojanāntarapānābhyāṃ doṣaśeṣaṃ śamaṃ nayet//  
 
 
 Ca.7.12.67  durbalaṃ śodhitaṃ
                            &pūrvamalpadoṣaṃ ca mānavam/  
 aparijñātakoṣṭhaṃ ca pāyayetauṣadhaṃ mṛdu//  
 
 
 Ca.7.12.68  śreyo
                            mṛdvasakṛtpītamalpabādhaṃ niratyayam/  
 na cātitīkṣṇaṃ yat kṣipraṃ janayetprāṇasaṃśayam//  
 
 
 Ca.7.12.69  durbalo 'api mahādoṣo
                            virecyo bahuśo 'alpaśaḥ/  
 mṛdubhirbheṣajairdoṣā hanyurhyenamanirhṛtāḥ//  
 
 
 Ca.7.12.70  yasyordhvaṃ kaphasaṃsṛṣṭaṃ
                            pītaṃ yātyānulomikam/  
 vamitaṃ kavalaiḥ śuddhaṃ laṅghitaṃ pāyayettu tam//  
 
 
 Ca.7.12.71  &vibaddhe 'alpe
                            cirāddoṣe sravatyuṣṇaṃ pibejjalam/  
 tenādhmānaṃ tṛṣā cchardirvibandhaścaiva śāmyati//  
 
 
 Ca.7.12.72  bheṣajaṃ doṣaruddhaṃ
                            cennordhvaṃ nādhaḥ pravartate/  
 sodgāraṃ &sāṅgaśūlaṃ ca svedaṃ tatrāvacārayet//  
 
 
 Ca.7.12.73  &suvirikte tu
                            sodgāramāśvevauṣadhamullikhet/  
 &atipravartanaṃ jīrṇe suśītaiḥ stambhayedbhiṣak//  
 
 
 Ca.7.12.74  kadācicchleṣmaṇā ruddhaṃ
                            tiṣṭhatyurasi bheṣajam/  
 kṣīṇe śleṣmaṇi sāyāhne rātrau vā tatpravartate//  
 
 
 Ca.7.12.75  &rūkṣānāhārayorjīrṇe
                            viṣṭabhyordhvaṃ gate 'api vā/  
 vāyunā bheṣaje tvanyat sasnehalavaṇaṃ pibet//  
 
 
 Ca.7.12.76  tṛṇmohabhramamūrcchāyāḥ
                            &syuścejjīryati bheṣaje/  
 pittaghnaṃ svādu śītaṃ ca bheṣajaṃ tatra śasyate//  
 
 
 Ca.7.12.77
                             &lālāhṛllāsaviṣṭambhalomaharṣāḥ kaphāvṛte/  
 bheṣajaṃ tatra tīkṣṇoṣṇaṃ kaṭvādi kaphanuddhitam//  
 
 
 Ca.7.12.78  susnigdhaṃ krūrakoṣṭhaṃ ca
                            laṅghayedavirecitam/  
 tenāsya snehajaḥ śleṣmā saṅgaścaivopaśāmyati//  
 
 
 Ca.7.12.79
                             rūkṣa-bahvanila-krūrakoṣṭha-&vyāyāmaśālinām/  
 dīptāgnīnāṃ ca bhaiṣajyamaviricyaiva jīryati//  
 
 
 Ca.7.12.80  tebhyo bastiṃ purā dattvā
                            pañcāddadyādvirecanam/  
 &bastipravartitaṃ doṣaṃ harecchīghraṃ virecanam//  
 
 
 Ca.7.12.81  rūkṣāśanāḥ karmanityā ye
                            narā dīptapāvakāḥ/  
 teṣāṃ doṣāḥ kṣayaṃ yānti &karmavātātapāgnibhiḥ//  
 
 
 Ca.7.12.82
                             viruddhādhyaśanājīrṇadoṣānapi sahanti te/  
 snehyāste mārutādrakṣyā nāvyādhau tān &viśodhayet//  
 
 
 Ca.7.12.83  nātisnigdhaśarīrāya dadyāt
                            snehavirecanam/  
 snehotkliṣṭaśarīrāya rūkṣaṃ dadyādvirecanam//  
 
 
 Ca.7.12.84  evaṃ jñātvā vidhiṃ dhīro
                            deśakālapramāṇavit/  
 virecanaṃ virecyebhyaḥ prayacchannāparādhyati//  
 
 
 Ca.7.12.85  vibhraṃśo viṣavadyasya
                            prayacchānnāparādhyati/  
 kāleṣvavaśyaṃ peyaṃ ca tasmādyatnāt prayojayet//  
 
 
 Ca.7.12.86  dravyapramāṇaṃ tu
                            yaduktamasminmadhyeṣu tat koṣṭhavayobaleṣu/  
 &tanmūlamālambya bhavedvikalpyaṃ teṣāṃ vikalpyo 'abhyadhikonabhāvaḥ//
                         
 
 
 Ca.7.12.87  ṣaḍ dhvaṃśyastu marīciḥ
                            syāt ṣaṇmarīcyastu sarṣapaḥ/  
 aṣṭau te sarṣapā raktāstaṇḍulaścāpi taddvayam//  
 
 
 Ca.7.12.88  dhīnyamāṣo bhavedeko
                            dhānyamāṣadvayaṃ yavaḥ/  
 aṇḍikā te tu catvārastāścatasrastu māṣakaḥ//  
 
 
 Ca.7.12.89  hemaśca dhānyakaścokto
                            bhavecchāṇastu te trayaḥ/  
 śāṇau dvau draṅkṣaṇaṃ vidyāt kolaṃ badarameva ca//  
 
 
 Ca.7.12.90  vidyāddvau drakṣaṇau karṣaṃ
                            suvarṇaṃ cākṣameva ca/  
 biḍālapadakaṃ caiva picuṃ pāṇitalaṃ tathā//  
 
 
 Ca.7.12.91  tindukaṃ ca vijānīyāt
                            kavalagrahameva ca/  
 dve suvarṇe palārdhaṃ syācchuktiraṣṭamikā tathā//  
 
 
 Ca.7.12.92  dve palārdhe palaṃ muṣṭiḥ
                            prakuñco 'atha caturthikā/  
 bilvaṃ ṣoḍaśikā cāmraṃ dve pale prasṛtaṃ vidhuḥ//  
 
 
 Ca.7.12.93  aṣṭamānaṃ tu vijñeyaṃ
                            kuḍavau dvau tu mānikā/  
 palaṃ caturguṇaṃ vidyādañjaliṃ kuḍavaṃ tathā//  
 
 
 Ca.7.12.94  catvāraḥ kuḍavāḥ
                            prasthaścatuḥprasthamathāḍhakam/  
 pātraṃ tadeva vijñeyaṃ kaṃsaḥ prasthāṣṭakaṃ tathā//  
 
 
 Ca.7.12.95  kaṃsaścaturguṇo
                            droṇaścārmaṇaṃ nalvaṇaṃ ca tat/  
 sa eva kalaśaḥ khyāto ghaṭamunmānameva ca//  
 
 
 Ca.7.12.96  droṇastu dviguṇaḥ śūrpo
                            vijñeyaḥ kumbha eva ca/  
 goṇīṃ śūrpadvayaṃ vidyāt khārīṃ bhāraṃ tathaiva ca//  
 
 
 Ca.7.12.97  dvātriṃśataṃ vijānīyādvāhaṃ
                            śūrpāṇi buddhimān/  
 tulāṃ śatapalaṃ vidyāt parimāṇaviśāradaḥ//  
 
 
 Ca.7.12.98  śuṣkadravyeṣvidaṃ
                            mānamevamādi prakīrtitam/  
 dviguṇaṃ taddraveṣviṣṭaṃ tathā sadyoddhṛteṣu ca//  
 
 
 Ca.7.12.99  &yaddhi mānaṃ tulā
                            proktā palaṃ vā tat prayojayet/  
 anukte parimāṇe tu tulyaṃ mānaṃ prakīrtitam//  
 
 
 Ca.7.12.100  dravakārye 'api cānukte
                            sarvatra salilaṃ smṛtam/  
 yataśca pādanirdeśaścāturbhāgastataśca saḥ//  
 
 
 Ca.7.12.101  jalasnehauṣadhānāṃ tu
                            pramāṇaṃ yatra &neritam/  
 tatra syādauṣadhāt snehaḥ snehāttoyaṃ caturguṇam//  
 
 
 Ca.7.12.102  snehapākastridhā jñeyo
                            mṛdurmadhyaḥ kharastathā/  
 tulye kalkena niryāse bheṣajānāṃ mṛduḥ smṛtaḥ//  
 
 
 Ca.7.12.103  saṃyāva iva niryāse
                            madhyo darvīṃ vimuñcati/  
 śīryamāṇe tu niryāse &vartamāne kharastathā//  
 
 
 Ca.7.12.104  kharo 'abhyaṅge smṛtaḥ
                            kāko, mṛdurnastaḥkriyāsu ca/  
 madhyapākaṃ tu pānārthe bastau ca viniyojayet//  
 
 
 Ca.7.12.105  mānaṃ ca dvividhaṃ prāhuḥ
                            kāliṅgaṃ māgadhaṃ tathā/  
 kāliṅgānmāgadhaṃ śreṣṭhamevaṃ mānavido viduḥ//  
 
 Ca.7.12.106  tatra ślokau--- 
 
  kalpārthaḥ śodhanaṃ saṃjñā pṛthagghetuḥ pravartane/  
 deśādīnāṃ phalādīnāṃ guṇā yogaśatāni ṣaṭ//  
 
 
 Ca.7.12.107  vikalpaheturnāmāni
                            tīkṣṇamadhyālpalakṣaṇam/  
 vidhiścāvasthiko mānaṃ snehapākaśca darśitaḥ//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        kalpasthāne dantīdravantīkalpo nāma dvādaśo 'adhyāyaḥ//12// 
 
 saptamaṃ kalpasthānaṃ samāptam/ 
 
 
                siddhisthānam/
                 
                    prathamo 'adhyāyaḥ/
                     Ca.8.1.1  athātaḥ kalpanāsiddhiṃ
                        vyākhyāsyāmaḥ//  
 Ca.8.1.2  iti ha smāha bhagavānātreyaḥ//  
 
 Ca.8.1.3  kā kalpanā pañcasu karmasūktā,
                            kramaśca kaḥ, kiṃ ca kṛtākṛteṣu/  
 liṅgaṃ tathaivātikṛteṣu, saṃkyā kā, kiṃguṇaḥ, keṣu ca kaśca bastiḥ//  
 
 
 Ca.8.1.4  kiṃ varjanīyaṃ pratikarmakāle,
                            kṛte kiyān vā parihārakālaḥ/  
 praṇīyamānaśca na yāti kena, kenaiti śīghraṃ, sucirācca bastiḥ//  
 
 
 Ca.8.1.5  &sādhyā gadāḥ svaiḥ
                            śamanaiśca kecit kasmāt prayuktairna śamaṃ vrajanti/  
 &pracoditaḥ śiṣyavareṇa samyagityagniveśena bhiṣagvariṣṭhaḥ//  
 
 
 Ca.8.1.6  punarvasustantravidāha tasmai
                            sarvaprajānāṃ hitakāmyayedam/  
 tryahāvaraṃ saptadinaṃ paraṃ tu snigdho naraḥ svedayitavya &uktaḥ//
                         
 
 
 Ca.8.1.7  nātaḥ paraṃ snehanamādiśanti
                            sātmyībhavet saptadināt paraṃ tu/  
 sneho 'anilaṃ hanti mṛdūkaroti dehaṃ malānāṃ vinihanti saṅgam//  
 
 
 Ca.8.1.8  snigdhasya sūkṣmeṣvayaneṣu
                            līnaṃ svedastu doṣaṃ nayati dravatvam/  
 grāmyaudakānūparasaiḥ &samāṃsairutkleśanīyaḥ payasā ca vamyaḥ//  
 
 
 Ca.8.1.9  rasaistathā jāṅgalajaiḥ
                            sayūṣaiḥ &snigdhaiḥ kaphāvṛddhikarairvirecyaḥ/  
 śleṣmottaraśchardayati &hyaduḥkhaṃ viricyate mandakaphastu samyak//
                         
 
 
 Ca.8.1.10  adhaḥ kaphe 'alpe vamanaṃ
                            &virecayedvirecanaṃ vṛddhakaphe tathordhvam/  
 &snigdhāya deyaṃ vamanaṃ yathoktaṃ vāntasya peyādiranukramaśca//  
 
 
 Ca.8.1.11  snigdhasya
                            susvinnatanoryathāvadvirecanaṃ yogyatamaṃ &prayojyam/  
 peyāṃ vilepīmakṛtaṃ kṛtaṃ ca yūṣaṃ rasaṃ trirdvirathaikaśaśca//  
 
 
 Ca.8.1.12  krameṇa seveta viśuddhakāyaḥ
                            pradhānamadhyāvaraśuddhiśuddhaḥ/  
 yathā 'aṇuragnistṛṇagomayādyaiḥ saṃdhukṣyamāṇo bhavati krameṇa//  
 
 
 Ca.8.1.13  mahān sthiraḥ
                            &sarvapacastathaiva śuddhasya peyādibhirantaragniḥ/  
 jaghanyamadhyapravare tu vegāścatvāra iṣṭā vamane ṣaḍaṣṭau//  
 
 
 Ca.8.1.14  daśaiva te dvitriguṇā vireke
                            prasthastathā dvitricaturguṇaśca/  
 pittāntamiṣṭaṃ vamanaṃ virekādardhaṃ kaphāntaṃ ca virekamāhuḥ//  
 
 
 Ca.8.1.15  dvitrān saviṭkānapanīya
                            vegānmeyaṃ vireke vamane tu pītam/  
 kramāt kaphaḥ pittamathānilaśca yasyaiti samyagvamitaḥ sa iṣṭaḥ//  
 
 
 Ca.8.1.16
                             hṛtpārśvamūrdhendriyamārgaśuddhau tathā laghutve 'api ca
                            lakṣyamāṇe/  
 duśchardite sphoṭakakoṭhakaṇḍūhṛtkhāviśuddhirgurugātratā ca//  
 
 
 Ca.8.1.17
                             tṛṇmohamūrchānilakopanidrā-&balādihānirvamane 'ati ca syāt/  
 srotoviśuddhīndriyasaṃprasādau laghutvamūrjo 'agniranāmayatvam//  
 
 
 Ca.8.1.18  prāptiśca
                            viṭpittakaphānilānāṃ samyagviriktasya bhavet krameṇa/  
 syācchleṣmapittānilasaṃprakopaḥ sādastathā+&agnergurutā pratiśyā//
                         
 
 
 Ca.8.1.19  tandrā tathā
                            cchardirarocakaśca vātānulomyaṃ na ca durvirikte/  
 kaphāsrapittakṣayajānilotthāḥ suptyaṅgamardaklamavepanādyāḥ//  
 
 
 Ca.8.1.20  nidrābalābhāvatamaḥpraveśāḥ
                            sonmādahikkāśca virecite 'ati/  
 saṃsṛṣṭabhaktaṃ navame 'ahni sarpistaṃ pāyayetāpyanuvāsayedvā//  
 
 
 Ca.8.1.21  tailāktagātrāya tato nirūhaṃ
                            dadyāttryahānnātibubhukṣitāya/  
 pratyāgate dhanvarasena bhojyaḥ samīkṣya vā doṣabalaṃ &yathārham//
                         
 
 
 Ca.8.1.22  narastato viśyanuvāsanārho
                            nātyāśitaḥ &syādanuvāsanīyaḥ/  
 śīte vasante ca divā 'anuvāsyo rātrau śaradgrīṣmaghanāgameṣu//  
 
 
 Ca.8.1.23  tāneva doṣān parirakṣatā ye
                            snehasya pāne parikīrtitāḥ prāk/  
 pratyāgate cāpyanuvāsanīye divā pradeyaṃ vyuṣitāya bhojyam//  
 
 
 Ca.8.1.24  sāyaṃ ca bhojyaṃ parato
                            dvyahe vā tryahe 'anuvāsyo 'ahani pañcame &vā/  
 tryahe tryahe vā+&apyatha pañcame vā dadyānnirūhādanuvāsanaṃ ca//
                         
 
 
 Ca.8.1.25  ekaṃ tathā trīn kaphaje
                            vikāre pittātmake pañca tu sapta vā 'api/  
 vāte navaikādaśa vā punarvā bastīnayugmān kuśalo vidadhyāt//  
 
 
 Ca.8.1.26  naro viriktastu nirūhadānaṃ
                            vivarjayet saptadinānyavaśyam/  
 śuddho nirūheṇa virecanaṃ ca taddhyasya śūnyaṃ vikaseccharīram//  
 
 
 Ca.8.1.27  bastirvayaḥsthāpayitā
                            sukhāyurbalāgnimedhāsvaravarṇakṛcca/  
 sarvārthakārī śiśuvṛddhayūnāṃ niratyayaḥ sarvagadāpahaśca//  
 
 
 Ca.8.1.28
                             &viṭśleṣmapittānilamūtrakarṣī dārḍhyāvahaḥ
                            śukrabalapradaśca/  
 viśvaksthitaṃ doṣacayaṃ nirasya sarvān vikārān śamayennirūhaḥ//  
 
 
 Ca.8.1.29  dehe nirūheṇa viśuddhamārge
                            saṃsnehanaṃ varṇabalapradaṃ ca/  
 na tailadānāt paramasti kiñciddravyaṃ viśeṣeṇa &samīraṇārte//  
 
 
 Ca.8.1.30  snehena raukṣyaṃ laghutāṃ
                            gurutvādauṣṇyācca śaityaṃ pavanasya hatvā/  
 tailaṃ dadātyāśu manaḥprasādaṃ &vīryaṃ balaṃ
                            &varṇamathāgnipuṣṭim//  
 
 
 Ca.8.1.31  mūle niṣikto hi yathā drumaḥ
                            syānnīlacchadaḥ komalapallavāgryaḥ/  
 kāle mahān puṣpaphalapradaśca tathā naraḥ syādanuvāsanena//  
 
 
 Ca.8.1.32  stabdhāśca ye saṅkucitāśca
                            ye 'api ye paṅgavo ye 'api ca bhagnarugṇāḥ/  
 yeṣāṃ ca śākhāsu caranti vātāḥ śasto viśeṣeṇa hi teṣu bastiḥ//  
 
 
 Ca.8.1.33  &ādhmāpane vigrathite
                            purīṣe śūle ca bhaktānabhinandane ca/  
 evaṃprakārāśca bhavanti kukṣau ye cāmayāsteṣu ca bstiriṣṭaḥ//  
 
 
 Ca.8.1.34  yāśca striyo
                            &vātakṛtopasargā garbhaṃ na nṛhṇanti nṛbhiḥ sametāḥ/  
 kṣīṇendriyā ye ca narāḥ kṛśāśca &bastiḥ praśastaḥ paraṃ ca teṣu//
                         
 
 
 Ca.8.1.35  uṣṇābhibhūteṣu vadanti
                            śītāñchītābhibhūteṣu tathā sukhoṣṇān/  
 tatpratyanīkauṣadhasaṃprayuktān sarvatra bastīn pravibhajya
                            &yuñjyāt//  
 
 
 Ca.8.1.36  na bṛṃhaṇīyān vidadhīta
                            bastīn viśodhanīyeṣu gadeṣu vaidyaḥ/  
 kuṣṭhapramehādiṣu medureṣu nareṣu ye cāpi viśodhanīyāḥ//  
 
 
 Ca.8.1.37  kṣīṇakṣatānāṃ na
                            viśodhanīyānna śoṣiṇāṃ no bhṛśadurbalānām/  
 na mūrcchitānāṃ na viśodhitānāṃ yeṣāṃ ca doṣeṣu nibaddhamāyuḥ//  
 
 
 Ca.8.1.38  śākhāgatāḥ koṣṭhagatāśca rogā
                            marmordhvasarvāvayavāṅgajāśca/  
 ye santi teṣāṃ na hi kaścidanyo vāyoḥ paraṃ janmani heturasti//  
 
 
 Ca.8.1.39
                             &viṇmūtrapittādimalāśayānāṃ vikṣepasṃghātakaraḥ sa yasmāt/  
 tasyātivṛddhasya śamāya nānyadbastiṃ vinā bheṣajamasti kiñcit//  
 
 
 Ca.8.1.40  tasmāccikitsārdhamiti
                            bruvanti sarvāṃ cikitsāmapi bastimeke/  
 nābhipradeśaṃ kaṭipārśvakukṣiṃ gatvā śakṛddoṣacayaṃ &viloḍya//  
 
 
 Ca.8.1.41  saṃsnehya kāyaṃ sapurīṣadoṣaḥ
                            samyak sukhenaiti ca yaḥ sa &bastiḥ/  
 prasṛṣṭaviṇmūtrasamīraṇatvaṃ rucyagnivṛddhyāśayalāghavāni//  
 
 
 Ca.8.1.42  rogopaśāntiḥ prakṛtisthatā ca
                            balaṃ ca tat syāt sunirūḍhaliṅgam/  
 &syādrukchirohṛdgudabastiliṅge śophaḥ pratiśyāyavikartike ca//  
 
 
 Ca.8.1.43  hṛllāsikā mārutamūtrasaṅgaḥ
                            śvāso na samyak ca &nirūhite syuḥ/  
 liṅgaṃ yadevātivirecitasya bhavettadevātinirūhitasya//  
 
 
 Ca.8.1.44  pratyetyasaktaṃ saśakṛcca
                            tailaṃ &raktādibuddhīndriyasaṃprasādaḥ/  
 svapnānuvṛttirlaghutā balaṃ ca sṛṣṭāśca vegāḥ svanuvāsite syuḥ//  
 
 
 Ca.8.1.45
                             adhaḥśarīrodarabāhupṛṣṭhapārśveṣu rugrūkṣakharaṃ ca &gātram/  
 grahaśca &viṇmūtrasamīraṇānāmasamyagetānyanuvāsitasya//  
 
 
 Ca.8.1.46  hṛllāsamohaklamasādamūrcchā
                            vikartikā cātyanuvāsitasya/  
 yasyeha yāmānanuvartate trīn sneho naraḥ syāt sa viśuddhadehaḥ//  
 
 
 Ca.8.1.47  āśvāgate 'anyastu
                            punarvidheyaḥ sneho na saṃsnehayati hyatiṣṭhan/  
 triṃśanmatāḥ &karma nu bastayo hi kālastato 'ardhena tataśca yogaḥ//
                         
 
 
 Ca.8.1.48  sānvāsanā dvādaśa vai nirūhāḥ
                            prāk sneha ekaḥ parataśca pañca/  
 &kāle trayo 'ante puratastathaikaḥ snehā nirūhāntaritāśca ṣaṭ syuḥ//
                         
 
 
 Ca.8.1.49  &yoge nirūhāstraya eva
                            deyāḥ snehāśca pañcaiva parādimadhyāḥ/  
 trīn pañca vā++āhuścaturo 'atha ṣaṭvā &vātādikānāmanuvāsanīyān//  
 
 
 Ca.8.1.50  snehān pradāyāśu
                            bhiṣagvidadhyāt srotoviśuddhyarthamato nirūhān/  
 &niśuddhadehasya tataḥ krameṇa snigdhaṃ talasveditamuttamāṅgam//  
 
 
 Ca.8.1.51  virecayettrirdvirathaikaśo vā
                            balaṃ samīkṣya trividhaṃ malānām/  
 &uraḥśirolāghavamindriyācchyaṃ srotoviśuddhiśca bhavedviśuddhe//  
 
 
 Ca.8.1.52  galopalepaḥ śiraso gurutvaṃ
                            niṣṭhīvanaṃ cāpyatha durvirikte/  
 śirokṣiśaṅkhaśravaṇārtitodāvatyarthaśuddhe timiraṃ ca paśyet//  
 
 
 Ca.8.1.53  syāttarpaṇaṃ tatra mṛdu
                            dravaṃ ca snigdhasya tīkṣṇaṃ tu punarna yoge/  
 ityāturasvasthasukhaḥ &prayogo balāyuṣorvṛddhikṛdāmayaghnaḥ//  
 
 
 Ca.8.1.54  kālastu bastyādiṣu yāti
                            yāvāṃstāvān bhaveddviḥ parihārakālaḥ/  
 atyāsanasthānavacāṃsi yānaṃ svapnaṃ divā maithunavegarodhān//  
 
 
 Ca.8.1.55
                             śītopacārātapaśokaroṣāṃstyajedakālāhitabhojanaṃ ca/  
 baddhe praṇīte &viṣamaṃ ca netre mārge
                            &tathā 'arśaḥkaphaviḍvibaddhe//  
 
 
 Ca.8.1.56  na yāti bastirna sukhaṃ
                            nireti doṣāvṛto 'alpo yadi vā 'alpavīryaḥ/  
 prāpte tu varconilamūtravege vāte+&ativṛddhe 'alpabale gude vā//  
 
 
 Ca.8.1.57  atyuṣṇatīkṣṇaśca mṛdau ca
                            koṣṭhe praṇītamātraḥ punareti bastiḥ/  
 medaḥkaphābhyāmanilo niruddhaḥ &śūlāṅgasuptiśvayathūn karoti//  
 
 
 Ca.8.1.58  snehaṃ tu yuñjannabudhastu
                            tasmai saṃvardhayatyeva hi tān vikārān/  
 rogāstathā 'anye 'apyavitarkyamāṇāḥ paraspareṇāvagṛhītamārgāḥ//  
 
 
 Ca.8.1.59  saṃdūṣitā dhātubhireva
                            cānyaiḥ svairbheṣajairnopaśamaṃ vrajanti/  
 sarvaṃ ca rogapraśamāya karma hīnātimātraṃ viparītakālam//  
 
 
 Ca.8.1.60  mithyopacārācca na taṃ
                            vikāraṃ śāntiṃ nayet pathyamapi prayuktam/  
 
 tatra ślokaḥ---  
 
 praśnānimān dvādaśa pañcakarmāṇyuddiśya siddhāviha kalpanāyām//  
 
 
 Ca.8.1.61  prajāhitārhtaṃ bhagavān
                            mahārthān samyagjagādarṣivaro 'atriputraḥ/  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        siddhisthāne kalpanāsiddhirnāma prathamo 'adhyāyaḥ//1// 
 
 
                    dvitīyo 'adhyāyaḥ/
                     Ca.8.2.1  athātaḥ &pañcakarmīyāṃ siddhiṃ
                        vyākhyāsyāmaḥ//  
 Ca.8.2.2  iti ha smāha bhagavānātreyaḥ//  
 
 Ca.8.2.3  yeṣāṃ yasmāt
                            pañcakarmāṇyagniveśa na kārayet/  
 yeṣāṃ ca kārayettāni tat sarvaṃ saṃpravakṣyate//  
 
 
 Ca.8.2.4  caṇḍaḥ sāhasiko bhīruḥ kṛtaghno
                            vyagra eva ca/  
 &sadrājabhiṣajāṃ dveṣṭā taddviṣṭaḥ śokapīḍitaḥ//  
 
 
 Ca.8.2.5  yādṛcchiko mumūrṣuśca vihīnaḥ
                            karaṇaiśca yaḥ/  
 vairī vaidyavidagdhaśca śradvāhīnaḥ suśaṅkitaḥ//  
 
 
 Ca.8.2.6  bhiṣajāmavidheyaśca nopakramyā
                            bhiṣagvidā/  
 etānupacaran vaidyo bahūn doṣānavāpnuyāt//  
 
 
 Ca.8.2.7  ebhyo 'anye samupakramyā narāḥ
                            sarvairupakramaiḥ/  
 avasthāṃ pravibhajyaiṣāṃ varjyaṃ kāryaṃ ca vakṣyate//  
 
 Ca.8.2.8
                         avamyāstāvat-kṣatakṣīṇātisthūlātikṛśabālavṛddhadurbalaśrāntapipāsitakṣudhitakarmabhārādhvahatopavāsamaithunādhyayanavyāyāmacintāprasaktakṣāmagarbhiṇīsukumārasaṃvṛtakoṣṭhaduśchardanordhvaraktapittaprasaktacchardirūrdhvavātāsthāpitānuvāsitahṛdrogodāvartamūtrāghātaplīhagulmodarāṣṭhīlāsvaropaghātatimiraśiraḥśaṅkhakarṇākṣiśūlārtāḥ//  
 Ca.8.2.9  tatra kṣatasya bhūyaḥ
                        kṣaṇanādraktātipravṛttiḥ syāt,
                        kṣīṇātisthūlakṛśabālavṛddhadurbalānāmauṣadhabalāsahatvāt prāṇoparodhaḥ,
                        śrāntapipāsitakṣudhitānāṃ ca tadvat,
                        karmabhārādhvahatopavāsamaithunādhyayanavyātadvat,
                        karmabhārādhvahatopavāsamaithunādhyayanavyātadvat,
                        karmabhārādhvahatopavāsamaithunādhyayanavyāyāmacintāprasaktakṣāmāṇāṃ
                        raukṣyādvātaraktacchedakṣatabhayaṃ syāt, garbhiṇyā
                        garbhavyāpadāmagarbhabhraṃśācca dāruṇā rogaprāptiḥ, sukumārasya
                        &hṛdayāpakarṣaṇādūrdhvamadho vā rukhirātipravṛttiḥ,
                        saṃvṛtakoṣṭhakuśchardanayoratimātrapravāhaṇāddoṣāḥ samutkliṣṭā
                        &antaḥkoṣṭhe janayantyantarvisarpaṃ stambhaṃ jāḍyaṃ vaicittyaṃ maraṇaṃ
                        vā, ūrdhvagaraktapittina udānasmutkṣipya prāṇān haredraktaṃ cātipravartayet,
                        prasaktacchardestadvat, ūrdhvavātāsthāpitānuvāsitānāmūrdhvaṃ
                        vātātipravṛttiḥ, hṛdrogiṇo hṛdayoparodhaḥ, udāvartino ghoratara udāvartaḥ
                        syācchīghratarahantā, mūtrāghātādibhirārtānāṃ tīvrataraśūlaprādurbhāvaḥ,
                        timirārtānāṃ timirātivṛddhiḥ, śiraḥśūlādiṣu śūlātivṛddhiḥ; tasmādete na
                        vamyāḥ/  
 sarveṣvapi tu khalveteṣu viṣagaraviruddhājīrṇābhyavahārāmakṛteṣvapratiṣiddhaṃ
                        &śīghratarakāritvādeṣāmiti//  
 Ca.8.2.10  śoṣāstu vamyāḥ; &viśeṣatastu
                        pīnasakuṣṭhanavajvararājayakṣmakāsaśvāsagalagrahagalagaṇḍaślīpadamehamandāgniviruddhājīrṇānnavisūcikālasakaviṣagarapītadaṣṭadigdhāviddhādhaḥśoṇitapittapraseka(&durnāma)hṛllāsārocakāvipākāpacyapasmāronmādātisāraśophapāṇḍurogamukhapākaduṣṭastanyādayaḥ
                        śleṣmavyādhayo viśeṣeṇa mahārogādhyāyoktāśca; eteṣu hi vamanaṃ
                        pradhānatamamityuktaṃ kedārasetubhede śālyādyaśoṣadoṣavināśavat//  
 Ca.8.2.11  avirecyāstu
                        subhagakṣatagudamuktanālādhobhāgaraktapittivilaṅghitadurbalendriyālpāgninirūḍhakāmādivyagrājīrṇinavajvarimadātyayitādhmātaśalyārditābhihatātisnigdharūkṣadāruṇakoṣṭhāḥ
                        kṣatādayaśca garbhiṇyantāḥ//  
 Ca.8.2.12  tatra subhagasya sukumārokto
                        doṣaḥ syāt, kṣatagudasya kṣate gude prāṇoparodhakarīṃ rujāṃ janayet,
                        muktanālamatipravṛttyā hanyāt, adhobhāgaraktapittinaṃ tadvat,
                        vilaṅghitadurbalendriyālpāgninirūḍhā auṣadhavegaṃ na saheran,
                        kāmādivyagramanaso na pravartate kṛcchreṇa vā pravartamānamayogadoṣān
                        kuryāt, ajīrṇina āmadoṣaḥ syāt, navajrariṇo 'avipakvān doṣān na virhared
                        vātameva ca kopayet, madātyayitasya madyakṣīṇe dehe vāyuḥ prāṇoparodhaṃ
                        kuryāt, ādhmātasyādhamato vā &purīṣakoṣṭhe nicito vāyurvisarpan
                        sahasā++ānāhaṃ tīvrataraṃ maraṇaṃ vā janayet, śalyārditābhihatayoḥ kṣate
                        vāyurāśrito jīvitaṃ hiṃsyāt, atisnigdhasyātiyogabhayaṃ bhavet, rūkṣasya
                        vāyuraṅgapragrahaṃ kuryāt, dāruṇakoṣṭhasya virecanoddhatā doṣā
                        hṛcchūlaparvabhedānāhāṅgamardacchardimūrcchāklamāñjanayitvā prāṇān hanyuḥ,
                        kṣatādīnāṃ garbhiṇyantānāṃ chardanokto doṣaḥ syāt; tasmādete na virecyāḥ//  
 Ca.8.2.13  śeṣāstu virecyāḥ; viśeṣatastu
                        kuṣṭhajvaramehordhvaraktapittabhagandarodarārśobradhnaplīhagulmārbudagalagaṇḍagranthivisūcikālasakamūtrāghātakrimikoṣṭhavisarpapāṇḍurogaśiraḥpārśvaśūlodāvartanetrāsyadāhahṛdrogavyaṅganīlikā&netranāsikāsyasravaṇahalīmakaśvāsakāsakāmalāpacyapasmāronmādavātaraktayoniretodoṣataimiryārocakāvipākacchardiśvayathūdaravisphoṭakādayaḥ
                        pittavyādhayo viśeṣeṇa mahārogādhyāyoktāśca; eteṣu hi virecanaṃ
                        pradhānatamamityuktamagnyupaśame 'agnigṛhavat//  
 Ca.8.2.14
                         anāsthāpyāstu-ajīrṇyatisnigdhapītasnehotkliṣṭadoṣālpāgniyānaklāntātidurbalakṣuttṛṣṇāśramārtātikṛśabhuktabhaktapītodakavamitaviriktakṛtanastaḥkarmakuddhabhītamattamūrcchitaprasaktacchardiniṣṭhīvikāśvāsakāsahikkābaddhacchidrodakodarādhmānālasakavisūcikāmaprajātāmātisāramadhumehakuṣṭhārtāḥ//  
 Ca.8.2.15  tatrājīrṇyatisnigdhapītasnehānāṃ
                        dūṣyodaraṃ mūrcchā śvayathurvā syāt, utkliṣṭadoṣamandāgnyorarocakastīvraḥ,
                        yānaklāntasya kṣobhavyāpanno bastirāśu dehaṃ śoṣayet,
                        atidurbalakṣuttṛṣṇāśramārtānāṃ pūrvokto doṣaḥ syāt, atikṛśasya kārśyaṃ
                        punarjanayet, bhuktabhaktapītodakayorutkliśyordhvamadho &vā
                        vāyurbastimutkṣipya kṣipraṃ ghorān vikārāñjanayet, vamitaviriktayostu rūkṣaṃ
                        śarīraṃ nirūhaḥ kṣataṃ kṣār iva dahet, kṛtanastaḥkarmaṇo vibhraṃśaṃ
                        &bhṛśasaṃruddhasrotasaḥ kuryāt, kuddhabhītayorbastirūrdhvamupaplavet,
                        mattamūrcchitayorbhṛśaṃ vicalitāyāṃ saṃjñāyāṃ cittopaghātād vyāpat syāt,
                        prasaktacchardirniṣṭhīvikāśvāsakāsahikkārtānāmūrdhvībhūto vāyurūrdhvaṃ
                        bastiṃ nayet, baddhacchidrodakodarādhmānārtānāṃ bhṛśataramādhyāpya bastiḥ
                        prāṇān hiṃsyāt, alasakavisūcikāmaprajātāmātisāriṇāmāmakṛto doṣaḥ syāt,
                        madhumehakuṣṭhinorvyādheḥ punarvṛddhiḥ; tasmādete nāsthāpyāḥ//  
 Ca.8.2.16  śeṣāstvāsthāpyāḥ; viśeṣatastu
                        sarvāṅgaikāṅgakukṣirogavātavarcomūtraśukrasaṅgabalavarṇamāṃsaretaḥkṣayadoṣādhmānāṅgasuptikrimikoṣṭhodāvartaśuddhātisāraparvabhedābhitāpaplīhagulmaśūlahṛdrogabhagandaronmādajvarabradhnaśiraḥkarṇaśūlahṛdayapārśvapṛṣṭhakaṭīgrahavepanākṣepakagauravātilāghavarajaḥkṣayārtaviṣamāgnisphigjānujaṅghorugulphapārṣṇiprapadayoni&bāhvaṅgulistanāntadantasnakhaparvāsthiśūlaśoṣastambhāntrakūjaparikartikālpālpasaśabdogragandhotthānādayo
                        vātavyādhayoviśeṣeṇa mahārogādhyāyoktāśca; eteṣvāsthāpanaṃ
                        pradhānatamamityuktaṃ vanaspatimūlacchedavat//  
 Ca.8.2.17  ya evānāsthāpyāsta evānanuvāsyāḥ
                        syuḥ;
                        viśeṣatastvabhuktabhaktanavajvarapāṇḍurogakāmalāpramehārśaḥpratiśyāyārocakamandāgnidurbalaplīhakaphodarorustambhavarcobhedaviṣagara&pītapittakaphābhiṣyandagurukoṣṭhaślīpadagalagaṇḍāpacikrimikoṣṭhinaḥ//  
 Ca.8.2.18
                         tatrābhuktabhaktasyānāvṛtamārgatvādūrdhvamativartate snehaḥ,
                        navajvarapāṇḍurogakāmalāpramehiṇāṃ doṣānutkliśyodaraṃ janayet,
                        arśasasyārśāṃsyabhiṣyandyādhmānaṃ kuryāt, arocakārtasyānnagṛddhiṃ
                        punarhanyāt, mandāgnidurbalayormandataramagniṃ kuryāt,
                        pratiśyāyaplīhādimatāṃ bhṛśamutkliṣṭadoṣāṇāṃ bhūya eva doṣaṃ vardhayet;
                        tasmādete nānuvāsyāḥ//  
 Ca.8.2.19  ya evāsthāpyāsta evānuvāsyāḥ;
                        viśeṣatastu rūkṣatīkṣṇāgnayaḥ kevalavātarogārtāśca; eteṣu hyanuvāsanaṃ
                        pradhānatamamityuktaṃ mūle drumaprasekavat//  
 Ca.8.2.20  aśirovirecanārhāstu
                        ajīrṇibhuktabhaktapītasnehamadyatoyapātukāmāḥ snātaśirāḥ snātukāmaḥ
                        kṣuttṛṣṇāśramārtamattamūrcchitaśastradaṇḍahatavyavāyavyāyāmapānaklāntanavajvaraśokābhitaptaviriktānuvāsitagarbhiṇīnavapratiśyāyārtāḥ,
                        anṛtau durdine ceti//  
 Ca.8.2.21  tatrājīrṇibhuktabhaktayordoṣa
                        ūrdhvavahāni srotāṃsyāvṛtya kāsaśvāsacchardipratiśyāyāñjanayet,
                        pītasnehamadyatoyapātukāmānāṃ kṛte ca pibatāṃ
                        mukhanāsāsrāvākṣyupadehatimiraśirorogāñjanayet, snātaśirasaḥ kṛte ca
                        &snānācchirasaḥ pratiśyāyaṃ, kṣudhārtasya vātaprakopaṃ, tṛṣṇārtasya
                        punastṛṣṇābhivṛddhi mukhaśoṣaṃ ca, śramārtamattamūrcchitānāmāsthāpanoktaṃ
                        doṣaṃ janayet, śastradaṇḍahatayostīvratarāṃ rujaṃ janayet,
                        vyavāyavyāyāmapānaklāntānāṃ śiraḥskandhanetroraḥpīḍanaṃ,
                        navajvaraśokābhitaptayorūṣmā netranāḍīranusṛtya timiraṃ jvaravṛddhiṃ ca
                        kuryāt, viriktasya vāyurindriyopaghātaṃ kuryāt, viriktasya
                        vāyurindriyopaghātaṃ kuryāt, anuvāsitasya kaphaḥ
                        śirogurutvakaṇḍūkrimidoṣāñjanayet, garbhiṇyā garbhaṃ stambhayet sa kāṇaḥ
                        kuṇiḥ pakṣahataḥ pīṭhasarpī vā jāyate, navapratiśyāyārtasya srotāṃsi
                        vyāpādayet, anṛtau durdine ca śītadoṣān pūtinasyaṃ śirorogaṃ ca janayet;
                        tasmādete na śirovirecanārhāḥ//  
 Ca.8.2.22  śeṣāstvarhāḥ, viśeṣatastu
                        śirodantamanyāstambhagalahanugrahapīnasagalaśuṇḍikāśālūkaśukratimiravartmarogavyaṅgopajihvikārdhāvabhedakagrīvāskandhāṃsāsyanāsikākarṇākṣimūrdhakapālaśirorogārditāpatantrakāpatānakagalagaṇḍadantaśūlaharṣa
                        cālākṣirājyarbudasvarabhedavāggrahagadgadakrathanādaya ūrdhvajatrugatāśca
                        vātādivikārāḥ paripakvāśca; eteṣu śirovirecanaṃ pradhānatamamityuktaṃ,
                        taddhyutāmāṅgamanupraviśya muñjādīṣikāmivāsaktāṃ kevalaṃ vikārakaraṃ
                        doṣamapakarṣati//  
 Ca.8.2.23
                         prāvṛṭśaradvasantetareṣvātyayikeṣu rogeṣu nāvanaṃ kuryāt
                        kṛtrimaguṇopadhānāt; grīṣme pūrvāhṇe, śīte madhyāhne, varṣāsvadurdine ceti//  
 Ca.8.2.24  tatra ślokāḥ--- 
 
  iti pañcavidhaṃ karma vistareṇa nidarśitam/  
 yebhyo yanna hitaṃ yasmāt karma yebhyaśca yaddhitam//  
 
 
 Ca.8.2.25  &na vaikāntena
                            nirdiṣṭe 'apyarthe 'abhiniviśedbudhaḥ/  
 svayamapyatra &vaidyena tarkyaṃ buddhimatā bhavet//  
 
 
 Ca.8.2.26  utpadyeta hi sā 'avasthā
                            deśakālabalaṃ prati/  
 yasyāṃ kāryamakāryaṃ &syāt karma kāryaṃ ca varjitam//  
 
 
 Ca.8.2.27  chardirhṛdrogagulmānāṃ
                            vamanaṃ sve cikitsite/  
 avasthāṃ prāpya nirdiṣṭaṃ &kuṣṭhināṃ bastikarma ca//  
 
 
 Ca.8.2.28  tasmāt satyapi nirdeśe
                            kuryādūhya svayaṃ dhiyā/  
 vinā tarkeṇa yā siddhiryadṛcchāsiddhireva sā//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        siddhisthāne pañcakarmīyasiddhirnāma dvitīyo 'adhyāyaḥ//2// 
 
 
                    tṛtīyo 'adhyāyaḥ/
                     Ca.8.3.1  athāto &bastisūtrīyāṃ siddhiṃ
                        vyākhyāsyāmaḥ//  
 Ca.8.3.2  iti ha smāha bhagavānātreyaḥ//  
 
 Ca.8.3.3  kṛtakṣaṇaṃ śailavarasya ramye
                            sthitaṃ dhaneśāyatanasya pārśve/  
 maharṣisaṅghairvṛtamagniveśaḥ punarvasuṃ prāñjaliranvapṛcchat//  
 
 
 Ca.8.3.4  bastirnarebhyaḥ kimapekṣya
                            dattaḥ syāt siddhimān kimmayamasya netram/  
 kīdṛkpramāṇākṛti kiṅguṇaṃ ca kebhyaśca kiṃyoniguṇaśca bastiḥ//  
 
 
 Ca.8.3.5  nirūhakalpaḥ praṇidhānamātrā
                            snehasya kā vā śayane vidhiḥ kaḥ/  
 ke bastayaḥ keṣu hitā itīdaṃ śrutvottaraṃ prāha vaco maharṣiḥ//  
 
 
 Ca.8.3.6  &samīkṣya
                            doṣauṣadhadeśakālasātmyāgnisattvādivayobalāni/  
 bastiḥ prayukto niyataṃ guṇāya syāt sarvakarmāṇi ca siddhimanti//  
 
 
 Ca.8.3.7
                             &suvarṇarūpyatraputāmrarītikāṃsyāsthiśastradrumaveṇudantaiḥ/  
 nalairviṣāṇairmaṇibhiśca taistairnetrāṇi kāryāṇi &su(tri)karṇikāni//
                         
 
 
 Ca.8.3.8  ṣaḍdvādaśāṣṭāṅgulasaṃmitāni
                            ṣaḍviṃśatidvādaśavarṣajānām/  
 syurmudgakarkandhusatīnavāhicchidrāṇi vartyā 'apihitāni caiva//  
 
 
 Ca.8.3.9
                             yathāvayo 'aṅguṣṭhakaniṣṭhikābhyāṃ mūlāgrayoḥ syuḥ pariṇāhavanti/  
 ṛjūni gopucchasamākṛtīni ślakṣṇāni ca syurguḍikāmukhāni//  
 
 
 Ca.8.3.10  syāt
                            karṇikaikā 'agracaturthabhāge mūlāśrite bastinibandhane dve/  
 jāradgavo māhiṣahāriṇau vā syācchaukaro bastirajasya vā 'api//  
 
 
 Ca.8.3.11  hṛḍhastanurnaṣṭasiro
                            vigandhaḥ kaṣāyaraktaḥ sumṛduḥ &suśuddhaḥ/  
 nṛṇāṃ vayo vīkṣya yathānurūpaṃ retreṣu yojyastu subaddhamūtraḥ//  
 
 
 Ca.8.3.12  bsteralābhe plavajo galo vā
                            syādaṅkapādaḥ sughanaḥ paṭo vā/  
 āsthāpanārhaṃ puruṣaṃ vidhijñaḥ samīkṣya puṇye 'ahani śuklapakṣe//  
 
 
 Ca.8.3.13  praśastanakṣatramuhūrtayoge
                            &jīrṇānnamekāgramupakrameta/  
 balāṃ guḍūcīṃ triphalāṃ sarāsnāṃ dve pañcamūle ca palonmitāni//  
 
 
 Ca.8.3.14  aṣṭau phalānyardhatulāṃ ca
                            māṃsācchāgāt pacedapsu caturthaśeṣam/  
 pūtaṃ yavānīphalabilvakuṣṭhavacāśatāhvāghanapippalīnām//  
 
 
 Ca.8.3.15  kalkairguḍakṣaudraghṛtaiḥ
                            satailairyutaṃ sukhoṣṇaistu picupramāṇaiḥ/  
 guḍāt palaṃ dviprasṛtāṃ tu mātrāṃ snehasya yuktyā madhu &saindhavaṃ
                            ca//  
 
 
 Ca.8.3.16  prakṣipya bastau mathitaṃ
                            khajena &subaddhamucchvāsya ca nirvalīkam/  
 aṅguṣṭhamadhyena mukhaṃ pidhāya netrāgrasaṃsthāmapanīya vartim//  
 
 
 Ca.8.3.17  tailāktagātraṃ
                            kṛtamūtraviṭkaṃ nātikṣudhārtaṃ śayane manuṣyam/  
 &same 'athaveṣannataśīrṣake vā nātyucchrite svāstaraṇopapanne//  
 
 
 Ca.8.3.18  savyena pārśvena sukhaṃ
                            śayānaṃ kṛtvarjudehaṃ svabhujopadhānam/  
 &saṅkocya savyetaradasya sakthi vāmaṃ prasārya praṇayettatastam//
                         
 
 
 Ca.8.3.19  snigdhe gude
                            netracaturthabhāgaṃ snigdhaṃ &śanairṛjvanu pṛṣṭhavaṃśam/  
 akampanāvepanalāghavādīn pāṇyorguṇāṃścāpi &vidarśayaṃstam//  
 
 
 Ca.8.3.20  prapīḍya caikagrahaṇena
                            dattaṃ netraṃ śanaireva tato 'apakarṣet/  
 tiryak praṇīte tu na yāti dhārā gude vraṇaḥ syāccalite tu netre//  
 
 
 Ca.8.3.21  dattaḥ śanairnāśayameti
                            bastiḥ kaṇṭhaṃ pradhāvatyatipīḍitaśca/  
 śītastvatistambhakaro vidāhaṃ mūrcchāṃ ca kuryādatimātramuṣṇaḥ//  
 
 
 Ca.8.3.22  snigdho 'atijāḍyaṃ pavanaṃ tu
                            rūkṣastanvalpamātrālavaṇastvayogam/  
 karoti mātrābhyadhiko 'atiyogaṃ kṣāmaṃ tu sāndraḥ sucireṇa caiti//  
 
 
 Ca.8.3.23  dāhātisārau lavaṇo 'ati
                            kuryāttasmāt suyuktaṃ samameva dadyāt/  
 pūrvaṃ hi dadyānmadhu saindhavaṃ tu snehaṃ vinirmathya tato 'anu kalkam//
                         
 
 
 Ca.8.3.24  vimathya saṃyojya
                            punardravaistaṃ bastau &nidadhyānmathitaṃ khajena/  
 &vāmāśraye hi grahaṇīgude ca tat pārśvasaṃsthasya sukhopalabdhiḥ//
                         
 
 
 Ca.8.3.25  līyanta evaṃ valayaśca tasmāt
                            savyaṃ śayāno 'arhati bastidānam/  
 viḍvātavego yadi cārdhadatte niṣkṛṣya mukte &praṇayedaśeṣam//  
 
 
 Ca.8.3.26  uttānadehaśca kṛtopadhānaḥ
                            syādvīryamāpnoti tathā 'asya &deham/  
 eko 'apakarṣatyanilaṃ svamārgāt pittaṃ dvitīyastu kaphaṃ tṛtīyaḥ//  
 
 
 Ca.8.3.27  pratyāgate koṣṇajalāvasiktaḥ
                            śālyannamadyāttanunā rasena/  
 jīrṇe tu sāyaṃ laghu cālpamātraṃ bhukto 'anuvāsyaḥ parivṛṃhaṇārtham//  
 
 
 Ca.8.3.28  nirūhapādāṃśasamena
                            tailenāmlānilaghnauṣadhasādhitena/  
 dattvā sphicau pāṇitalena hanyāt snehasya śīghrāgamarakṣaṇārtham//  
 
 
 Ca.8.3.29  &īṣacca
                            pādāṅguliyugmamāñcheduttānadehasya talau pramṛjyāt/  
 snehena pārṣṇyaṅgulipiṇḍikāśca ye cāsya gātrāvayavā rugārtāḥ//  
 
 
 Ca.8.3.30  tāṃścāvamṛdgīta sukhaṃ
                            tataśca nidrāmupāsīta kṛtopadhānaḥ/  
 bhāgāḥ kaṣāyasya tu pañca, pitte snehasya ṣaṣṭhaḥ prakṛtau sthite ca//
                         
 
 
 Ca.8.3.31  vāte vivṛddhe tu
                            caturthabhāgo, mātrā nirūheṣu kaphe 'aṣṭabhāgaḥ/  
 nirūhamātrā prasṛtārdhamādye varṣe tato 'ardhaprasṛtābhivṛddhiḥ//  
 
 
 Ca.8.3.32  ādvādaśāt syāt
                            prasṛtābhivṛddhirāṣṭādaśād dvādaśataḥ paraṃ syuḥ/  
 &āsaptatestadvihitaṃ pramāṇamataḥ paraṃ ṣoḍaśavadvidheyam//  
 
 
 Ca.8.3.33  nirūhamātrā prasṛtapramāṇā
                            bāle ca vṛddhe ca mṛdurviśeṣaḥ/  
 nātyucchritaṃ nāpyatinīcapādaṃ sapādapīṭhaṃ śayanaṃ praśastam//  
 
 
 Ca.8.3.34  pradhānamṛdvāstaraṇopapannaṃ
                            prākśīrṣakaṃ śuklapaṭottarīyam/  
 bhojyaṃ punarvyādhimavekṣya &tadvat prakalpayedyūṣapayorasādyaiḥ//
                         
 
 
 Ca.8.3.35  sarveṣu vidyādvidhimetamādyaṃ
                            vakṣyāmi bastīnata uttarīyān/  
 dvipañcamūlasya raso 'amlayuktaḥ sacchāgamāṃsasya sapūrvapeṣyaḥ//  
 
 
 Ca.8.3.36  trisnehayuktaḥ pravaro
                            nirūhaḥ sarvānilavyādhiharaḥ pradiṣṭaḥ/  
 sthirādivargasya balāpaṭolatrāyantikairaṇḍayavairyutasya//  
 
 
 Ca.8.3.37  prastho
                            rasācchāgarasārdhayuktaḥ sādhyaḥ punaḥ prasthasamastu yāvat/  
 priyaṅgukṛṣṇāghanakalkayuktaḥ atailasarpirmadhusaindhavaśca//  
 
 
 Ca.8.3.38  syāddīpano māṃsabalapradaśca
                            cakṣurbalaṃ cāpi dadāti &bastiḥ/  
 eraṇḍamūlaṃ tripalaṃ &palāśā hrasvāni mūlāni ca yāni pañca//  
 
 
 Ca.8.3.39
                             rāsnāśvagandhātibalāguḍūcīpunarnavāragvadhadevadāru/  
 bhāgāḥ palāṃśā &madanāṣṭayuktā jaladvikaṃse kvathite 'aṣṭaśeṣe//  
 
 
 Ca.8.3.40  peṣyāḥ śatāhvā hapuṣā
                            priyaṅguḥ sapippalīkaṃ madhukaṃ &balā ca/  
 rasāñjanaṃ vatsakabījamustaṃ &bhāgākṣamātraṃ lavaṇāṃśayuktam//  
 
 
 Ca.8.3.41  samākṣikastailayutaḥ samūtro
                            bastirnṛṇāṃ dīpanalekhanīyaḥ/  
 jaṅghorupādatrikapṛṣṭaśūlaṃ kaphāvṛtiṃ mārutanigrahaṃ ca//  
 
 
 Ca.8.3.42  viṇmūtravātagrahaṇaṃ
                            saśūlamādhmānatāmaśmariśarkare ca/  
 ānāhamarśograhaṇīpradoṣāneraṇḍabastiḥ śamayet prayuktaḥ//  
 
 
 Ca.8.3.43  catuṣpale tailaghṛtasya
                            bhṛṣṭācchāgācchatārdho dadhidāḍimāmlaḥ/  
 rasaḥ sapeṣyo balamāṃsavarṇaretognidaścāndhya&śirortiśastaḥ//  
 
 
 Ca.8.3.44  jaladvikaṃse 'aṣṭapalaṃ
                            palāśāt paktvā raso 'ardhāḍhakamātraśeṣaḥ/  
 &kalkairvacāmāgadhikāpalābhyāṃ yuktaḥ śatāhvādvipalena cāpi//  
 
 
 Ca.8.3.45  sasaindhavaḥ kṣaudrayutaḥ
                            satailo deyo nirūho balavarṇakārī/  
 ānāhapārśvāmayayonidoṣān gulmānudāvartarujaṃ ca hanyāt//  
 
 
 Ca.8.3.46  &yaṣṭyāhvayasyāṣṭapalena
                            siddhaṃ payaḥ śatāhvāphalapippalībhiḥ/  
 yuktaṃ sasarpirmadhu vātaraktavaisvaryavīsarpahito nirūhaḥ//  
 
 
 Ca.8.3.47
                             yaṣṭyāhvalodhrābhayacandanaiśca śṛtaṃ payo 'agryaṃ
                            kamalotpalaiśca/  
 saśarkaraṃ kṣaudrayutaṃ suśītaṃ pittāmayān hanti sajīvanīyam//  
 
 
 Ca.8.3.48
                             dvikārṣikāścandanapadmakardhiyaṣṭyāhvarāsnāvṛṣasārivāśca/  
 &salodhramañjiṣṭhamathāpyanantābalāsthirāditṛṇapañcamūlam//  
 
 
 Ca.8.3.49  toye samutkvāthya rasena tena
                            śṛtaṃ payo 'ardhāḍhakamambuhīnam/  
 jīvantimedardhiśatāvarībhirvīrādvikākolikaśerukābhiḥ//  
 
 
 Ca.8.3.50
                             sitopalājīvakapadmareṇuprapauṇḍarīkaiḥ kamalotpalaiśca/  
 lodhrātmaguptāmadhukairvidārīmuñjātakaiḥ keśaracandanaiśca//  
 
 
 Ca.8.3.51
                             piṣṭairghṛtakṣaudrayutairnirūhaṃ sasaindhavaṃ śītalameva dadyāt/  
 pratyāgate dhanvarasena śālīn kṣīreṇa vā 'adyāt pariṣiktagātraḥ//  
 
 
 Ca.8.3.52
                             dāhātisārapradarāsrapittahṛtpāṇḍurogān viṣamajvaraṃ ca/  
 sagulmamūtragrahakāmalādīn sarvāmayān pittakṛtānnihanti//  
 
 
 Ca.8.3.53
                             drākṣādikāśmaryamadhūkasevyaiḥ sasārivācandanaśītapākyaiḥ/  
 payaḥ śṛtaṃ śrāvaṇimudgaparṇītugātmaguptāmadhuyaṣṭikalkaiḥ//  
 
 
 Ca.8.3.54  godhūmacūrṇaiśca
                            tathā 'akṣamātraiḥ sakṣaudrasarpirmadhuyaṣṭitailaiḥ/  
 &pathyāvidārīkṣurasairguḍena bastiṃ yutaṃ pittaharaṃ vidadhyāt//  
 
 
 Ca.8.3.55
                             &hṛnnābhipārśvottamadehadāhe dāhe 'antarasthe ca
                            sakṛcchramūtre/  
 kṣīṇe kṣāte retasi cāpi naṣṭe paitte 'atisāre ca nṛṇāṃ praśastaḥ//  
 
 
 Ca.8.3.56
                             koṣātakāragvadha&devadāruśārṅgeṣṭamūrvākuṭajārkapāṭhāḥ/  
 paktvā kṛlatthān bṛhatīṃ ca toye rasasya tasya prasṛtā daśa syuḥ//  
 
 
 Ca.8.3.57  tān sarṣapailāmadanaiḥ
                            sakuṣṭhairakṣapramāṇaiḥ prasṛtaiśca yuktān/  
 phalāhvatailasya &samākṣikasya kṣārasya tailasya ca sārṣapasya//  
 
 
 Ca.8.3.58  dadyānnirūhaṃ kapharogiṇe jño
                            mandāgraye cāpyaśanadviṣe ca/  
 paṭolapathyāmaradārubhirvā sapippalīkaiḥ kvathitairjale 'agnau//  
 
 
 Ca.8.3.59  dvipañcamūle triphalāṃ
                            sabilvāṃ phālāni gomūtrayuta kaṣāyaḥ/  
 kaliṅgapāṭhāphalamustakalkaḥ sasaindhavaḥ kṣārayutaḥ satailaḥ//  
 
 
 Ca.8.3.60  nirūhamukhyaḥ kaphajān
                            vikārān sapāṇḍurogālasakāmadoṣān/  
 hanyāttathā mārutamūtrasaṅgaṃ bastestathā++&āṭopamadhāpi ghoram//
                         
 
 
 Ca.8.3.61
                             rāsnāmṛtairaṇḍaviḍaṅgadārvīsaptacchadośīrasurāhvanimbaiḥ/  
 śampākabhūnimbapaṭolapāṭhātiktākhuparṇīdaśamūlamustaiḥ//  
 
 
 Ca.8.3.62  trāyantikāśigruphalatrikaiśca
                            kvāthaḥ sapiṇḍītakatoyamūtraḥ/  
 yaṣṭyāhvakṛṣṇāphalinīśatāhvārasāñjanaśvetavacāviḍaṅgaiḥ//  
 
 
 Ca.8.3.63
                             kaliṅgapāṭhāmbudasaindhavaiśca kalkaiḥ sasarpirmadhutailamiśraḥ/  
 ayaṃ nirūhaḥ krimikuṣṭhamehabradhnodarājīrṇakaphāturebhyaḥ//  
 
 
 Ca.8.3.64
                             rūkṣauṣadhairapyapatarpitebhya eteṣu rogeṣvapi satsu dattaḥ/  
 nihatya vātaṃ jvalanaṃ pradīpya vijitya rogāṃśca balaṃ karoti//  
 
 
 Ca.8.3.65
                             &punarnavairaṇḍavṛṣāśmabhedavṛścīrabhūtīkabalāpalāśāḥ/  
 dvipañcamūlaṃ ca palāṃśikāni kṣuṇṇāni dhautāni &phalāni cāṣṭau//  
 
 
 Ca.8.3.66  bilvaṃ yavān
                            kolakulatthadhānyaphalāni caiva prasṛtonmitāni/  
 &payojaladvyāḍhakavacchṛtaṃ tat kṣīrāvaśeṣaṃ sitavastrapūtam//  
 
 
 Ca.8.3.67
                             &vacāśatāhvāmaradārukuṣṭhayaṣṭyāhvasiddhārthakapippalīnām/  
 kalkairyavānyā madanaiśca yuktaṃ nātyuṣṇaśītaṃ guḍasaindhavāktam//  
 
 
 Ca.8.3.68  kṣaudrasya tailasya ca
                            sarpiṣaśca tathaiva yuktaṃ &prasṛtaistribhiśca/  
 dadyānnirūhaṃ vidhinā vivijñaḥ sa sarvasaṃsargakṛtāmayaghnaḥ//  
 
 
 Ca.8.3.69  snigdhoṣṇa ekaḥ pavane
                            samāṃso dvau svāduśītau payasā ca pitte/  
 trayaḥ samūtrāḥ kaṭukoṣṇatīkṣṇāḥ kaphe nirūhā na paraṃ vidheyāḥ//  
 
 
 Ca.8.3.70  rasena vāte pratibhojanaṃ
                            syāt kṣīreṇa pitte tu kaphe ca yūṣaiḥ/  
 tathā 'anuvāsyeṣu ca bilvatailaṃ syājjīvanīyaṃ phalasādhitaṃ ca//  
 
 
 Ca.8.3.71  itīdamuktaṃ nikhilaṃ
                            yathāvadvastipradānasya vidhānamagryam/  
 yo 'adhītya vidvāniha bastikarma karoti loke labhate sa siddhim//  
 
 ityagniveśakṛte tantre carakapratisaṃskṛte 'aprāpte dṛḍhabalasṃpūrite
                        siddhisthāne bastisūtrīyasiddhirnāma tṛtīyo 'adhyāyaḥ//3// 
 
 
                    caturtho 'adhyāyaḥ/
                     Ca.8.4.1  athātaḥ &snehavyāpatsiddhiṃ
                        vyākhyāsyāmaḥ//  
 Ca.8.4.2  iti ha smāha bhagavānātreyaḥ//  
 
 Ca.8.4.3  snehabastīnnibodhemān
                            vātapittakaphāpahān/  
 mithyāpraṇihitānāṃ ca vyāpadaḥ sacikitsitāḥ//  
 
 
 Ca.8.4.4  daśamūlaṃ balāṃ
                            rāsnāmaśvagandhāṃ punarnavām/  
 guḍūcyeraṇḍabhūtīkabhārgīvṛṣakarohiṣam//  
 
 
 Ca.8.4.5  śatāvarīṃ sahacaraṃ kākanāsāṃ
                            &palāṃśikam/  
 yavamāṣātasīkolakulatthān prasṛtonmitān//  
 
 
 Ca.8.4.6  caturdroṇe 'ambhasaḥ paktvā
                            droṇaśeṣeṇa tena ca/  
 tailāḍhakaṃ &samakṣīraṃ jīvanīyaiḥ palonmitaiḥ//  
 
 
 Ca.8.4.7  anuvāsanametaddhi
                            sarvavātavikāranut/  
 ānūpānāṃ vasā tadvajjīvanīyopasādhitā//  
 
 
 Ca.8.4.8  śatāhvāyavabilvāmlaiḥ siddhaṃ
                            tailaṃ samīraṇe/  
 saindhavenāgnitaptena taptaṃ cānilanudghṛtam//  
 
 
 Ca.8.4.9  jībantīṃ madanaṃ medāṃ śrāvaṇīṃ
                            madhukaṃ balām/  
 śatāhvarṣabhakau kṛṣṇāṃ kākanāsāṃ śatāvarīm//  
 
 
 Ca.8.4.10  svaguptāṃ kṣīrakākolīṃ
                            karkaṭākhyāṃ śaṭīṃ vacām/  
 piṣṭvā tailaṃ ghṛtaṃ kṣīre sādhayettaccaturguṇe//  
 
 
 Ca.8.4.11  bṛhaṇaṃ vātapittaghnaṃ
                            balaśukrāgnivardhanam/  
 &mūtraretorajodoṣān harettadanuvāsanam//  
 
 
 Ca.8.4.12  lābhataścandanādyaiśca
                            piṣṭaiḥ kṣīracaturguṇam/  
 &tailapādaṃ ghṛtaṃ siddhaṃ pittaghnamanuvāsanam//  
 
 
 Ca.8.4.13  saindhavaṃ madanaṃ kuṣṭhaṃ
                            śatāhvāṃ niculaṃ &vacām/  
 hrīveraṃ madhukaṃ bhārgīṃ devadāru sakaṭphalam//  
 
 
 Ca.8.4.14  nāgaraṃ puṣkaraṃ medāṃ
                            cavikāṃ citrakaṃ śaṭīm/  
 viḍaṅgātiviṣe śyāmāṃ hareṇuṃ nīlinīṃ sthirām//  
 
 
 Ca.8.4.15  bilvājamode kṛṣṇāṃ ca dantīṃ
                            rāsnāṃ ca peṣayet/  
 sādhyameraṇḍajaṃ tailaṃ tailaṃ vā kapharoganut//  
 
 
 Ca.8.4.16
                             bradhnodāvartagulmārśaḥplīhamehāḍhyamārutān/  
 ānāhamaśmarīṃ caiva hanyāttadanuvāsanāt//  
 
 
 Ca.8.4.17
                             madanairvā 'amlasaṃyuktairbilvādyena gaṇena vā/  
 tailaṃ kaphaharairvā 'api kaphaghnaṃ kalpayedbhiṣak//  
 
 
 Ca.8.4.18
                             viḍaṅgairaṇḍarajanīpaṭolatriphalāmṛtāḥ/  
 jātīpravālanirguṇḍīdaśamūlākhuparṇikāḥ//  
 
 
 Ca.8.4.19
                             nimbapāṭhāsahacaraśampākakaravīrakāḥ/  
 eṣāṃ kvāthena vipacettailamebhiśca kalkitaiḥ//  
 
 
 Ca.8.4.20
                             phalabilvatrivṛtkṛṣṇārāsnābhūnimbadārubhiḥ/  
 saptaparṇavacośīradārvīkuṣṭhakaliṅgakaiḥ//  
 
 
 Ca.8.4.21
                             &latāgaurīśatāhvāgniśaṭīcorakapauṣkaraiḥ/  
 tat kuṣṭhāni krimīn mehānarśāṃsi grahaṇīgadam//  
 
 
 Ca.8.4.22  klībatāṃ viṣamāgnitvaṃ malaṃ
                            doṣatrayaṃ tathā/  
 prayuktaṃ praṇudatyāśu pānābhyaṅgānuvāsanaiḥ//  
 
 
 Ca.8.4.23
                             vyādhivyāyāmakarmādhvakṣīṇābalanirojasām/  
 kṣīṇaśukrasya cātīva snehabastirbalapradaḥ//  
 
 
 Ca.8.4.24  pādajaṅghorupṛṣṭhāṃsakaṭīnāṃ
                            sthiratāṃ parām/  
 janayedaprajānāṃ ca prajāṃ strīṇāṃ tathā nṛṇām//  
 
 
 Ca.8.4.25
                             vātapittakaphātyannapurīṣairāvṛtasya ca/  
 abhukte ca praṇītasya snehabasteḥ ṣaḍāpadaḥ//  
 
 
 Ca.8.4.26  śīto 'alpo vā 'adhike vate
                            pitte 'atyuṣṇaḥ kaphe mṛduḥ/  
 atibhukte gururvarcaḥsaṃcaye 'alpabalastathā//  
 
 
 Ca.8.4.27  dattastairāvṛtaḥ sneho na
                            &yātyabhibhavādapi/  
 abhukte 'anāvṛtatvācca yātyūrdhvaṃ tasya lakṣaṇam//  
 
 
 Ca.8.4.28
                             &aṅgamardajvarādhmānaśītastambhorupīḍanaiḥ/  
 pārśvarugveṣṭanairvidyāt snehaṃ vātāvṛtaṃ bhiṣak//  
 
 
 Ca.8.4.29  snigdhāmlalavaṇoṣṇaistaṃ
                            &rāsnāpītadrutailikaiḥ/  
 sauvīrakasurākolakulatthayavasādhitaiḥ//  
 
 
 Ca.8.4.30  nirūhairnirharet samyak
                            samūtraiḥ pāñcamūlikaiḥ/  
 tābhyāmeva ca tailābhyāṃ sāyaṃ bhukte 'anuvāsayet//  
 
 
 Ca.8.4.31
                             dāharāgatṛṣāmohatamakajvaradūṣaṇaiḥ/  
 vidyāt pittāvṛtaṃ svādutiktaistaṃ bastibhirharet//  
 
 
 Ca.8.4.32
                             tandrāśītajvarālasyaprasekarucigauravaiḥ/  
 saṃmūrcchāglānibhirvidyācchleṣmaṇā snehamāvṛtam//  
 
 
 Ca.8.4.33  &kaṣāyakaṭutīkṣṇoṣṇaiḥ
                            surāmūtropasādhitaiḥ/  
 phalatailayutaiḥ sāmlairbastibhistaṃ vinirharet//  
 
 
 Ca.8.4.34
                             &chardimūrcchāruciglāniśūlanidrāṅgamardanaiḥ/  
 āmaliṅgaiḥ sadāhaistaṃ vidyādatyaśanāvṛtam//  
 
 
 Ca.8.4.35  kaṭūnāṃ lavaṇānāṃ ca
                            kvāthaiścūrṇaiśca pācanam/  
 vireko mṛduratrāmavihitā ca kriyā hitā//  
 
 
 Ca.8.4.36
                             viṇmūtrānilasaṅgārtigurutvādhmānahṛdgrahaiḥ/  
 snehaṃ viḍāvṛtaṃ jñātvā snehasvedaiḥ savartibhiḥ//  
 
 
 Ca.8.4.37  śyāmābilvādisiddhaiśca
                            nirūhaiḥ sānuvāsanaiḥ/  
 nirharedvidhinā samyagudāvartahareṇa ca//  
 
 
 Ca.8.4.38  abhukte śūnyapāyau vā vegāt
                            sneho 'atipīḍitaḥ/  
 dhāvatyūrdhvaṃ tataḥ kaṇṭhādūrdhvebhyaḥ khebhya etyapi//  
 
 
 Ca.8.4.39  mūtraśyāmātrivṛtsiddho
                            yavakolakulatthavān/  
 tatsiddhataila iṣṭo 'atra nirūhaḥ sānuvāsanaḥ//  
 
 
 Ca.8.4.40  kaṇṭhādāgacchataḥ
                            stambhakaṇṭhagrahavirecanaiḥ/  
 chardighnībhiḥ kriyābhiśca tasya kāryaṃ nivartanam//  
 
 
 Ca.8.4.41  yasya nopadravaṃ kuryāt
                            snehabastiraniḥsṛtaḥ/  
 sarvo 'alpo vā++āvṛto raukṣyādupekṣyaḥ sa vijānatā//  
 
 
 Ca.8.4.42  yuktasnehaṃ dravoṣṇaṃ ca
                            laghupathyopasevanam/  
 bhuktavān mātrayā bhojyamanuvāsyastryahātryahāt//  
 
 
 Ca.8.4.43  dhānyanāgarasiddhaṃ hi toyaṃ
                            dadyādvicakṣaṇaḥ/  
 vyuṣitāya niśāṃ kalyamuṣṇaṃ vā kevalaṃ jalam//  
 
 
 Ca.8.4.44  snehājīrṇaṃ jarayati
                            śleṣmāṇaṃ tadbhinatti ca/  
 mārutasyānulomyaṃ ca kuryāduṣṇodakaṃ nṛṇām//  
 
 
 Ca.8.4.45  vamane ca vireke ca nirūhe
                            sānuvāsane/  
 tasmāduṣṇodakaṃ deyaṃ vātaśleṣmopaśāntaye//  
 
 
 Ca.8.4.46  rūkṣanisyastu
                            &dīptāgnirvyāyāmī mārutāmayī/  
 vaṅkṣaṇaśroṇyudāvṛttavātāścārhā dine dine//  
 
 
 Ca.8.4.47  eṣāṃ cāśu jarāṃ sneho
                            yātyambu sikatāsviva/  
 ato 'anyeṣāṃ tryahāt prāyaḥ snehaṃ pacati pāvakaḥ//  
 
 
 Ca.8.4.48  na tvāmaṃ praṇayet snehaṃ sa
                            hyabhiṣyandayedgudam/  
 sāvaśeṣaṃ ca kurvīta vāyuḥ śeṣe hi tiṣṭhati//  
 
 
 Ca.8.4.49  na caiva gudakaṇṭhābhyāṃ
                            dadyāt snehamanantaram/  
 &ubhayasmāt samaṃ gacchan vātamagniṃ ca dūṣayet//  
 
 
 Ca.8.4.50  snehabastiṃ nirūhaṃ vā
                            naikamevātiśīlayet/  
 utkleśāgnivadhau snehāgnirūhāt pavanādbhayam//  
 
 
 Ca.8.4.51  tasmānnirūḍhaḥ &saṃsnehyo
                            nirūhyaścānuvāsitaḥ/  
 snehaśodhanayuktyaivaṃ bastikarma tridoṣanut//  
 
 
 Ca.8.4.52
                             karmavyāyāmabhārādhvayā(pā)nastrīkarṣiteṣu ca/  
 durbale &vātabhahne ca mātrābastiḥ sadā mataḥ//  
 
 
 Ca.8.4.53  yatheṣṭāhāraceṣṭasya
                            sarvakālaṃ niratyayaḥ/  
 hrasvāyāḥ snehamātrāyā mātrābastiḥ samo bhavet//  
 
 
 Ca.8.4.54  balyaṃ sukhopacaryaṃ ca
                            sukhaṃ sṛṣṭapurīṣakṛt/  
 snehamātrāvidhānaṃ hi bṛṃhaṇaṃ vātaroganut//  
 
 Ca.8.4.55  tatra ślokau---  
 
 vātādīnāṃ śamāyoktāḥ pravarāḥ snehabastayaḥ/  
 teṣāṃ cājñaprayuktānāṃ vyāpadaḥ sacikitsitāḥ//  
 
 
 Ca.8.4.56  prāgbhojyaṃ snehabasteryad
                            dhruvaṃ ye 'arhāstryāhācca ye/  
 snehabastividhiścokto mātrābastividhistathā//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        siddhisthāne snehavyāpatsiddhirnāma caturtho 'adhyāyaḥ//4// 
 
 
                    pañcamo 'adhyāyaḥ/
                     Ca.8.5.1  athāto &netrabastivyāpatsiddhiṃ
                        vyākhyāsyāmaḥ//  
 Ca.8.5.2  iti ha smāha bhagavānātreyaḥ//  
 
 Ca.8.5.3  atha netrāṇi bastīṃśca śṛṇu
                            varjyāni karmasu/  
 netrasyājñapraṇītasya &vyāpadaḥ sacikitsitāḥ//  
 
 
 Ca.8.5.4  hrasvaṃ dīrghaṃ tanu sthūlaṃ
                            jīrṇaṃ śithilabandhanam/  
 &pārśvacchidraṃ tathā vakramaṣṭau netrāṇi varjayet//  
 
 
 Ca.8.5.5
                             aprāptyatigatikṣobhakarṣaṇakṣaṇanasravāḥ/  
 gudapīḍā gatirjihmā teṣāṃ doṣā yathākramam//  
 
 
 Ca.8.5.6
                             viṣamamāṃsalacchinnasthūlajālikavātalāḥ/  
 snigdhaḥ klinnaśca tānaṣṭau bastīn karmasu varjayet//  
 
 
 Ca.8.5.7
                             gativaiṣamyavisratvasrāvadaurgrāhyanisravāḥ/  
 phenilacyutyadhāryatvaṃ basteḥ syurbastidoṣataḥ//  
 
 
 Ca.8.5.8
                             savātatidrutotkṣiptatiryagulluptakampitāḥ/  
 atibāhyagamandātivegadoṣāḥ praṇetṛtaḥ//  
 
 
 Ca.8.5.9  anucchvāsya ca baddhe vā datte
                            niḥśeṣa eva vā/  
 praviśya &kupito vāyuḥ śūlatodakaro bhavet//  
 
 
 Ca.8.5.10  tatrābhyaṅgo gude svedo
                            vātaghnānyaśanāni ca/  
 drutaṃ praṇīte niṣkṛṣṭe sahasotkṣipta eva vā//  
 
 
 Ca.8.5.11  syāt
                            &kaṭīgudajaṅghārtibastistambhoruvedanāḥ/  
 bhojanaṃ tatra vātaghnaṃ snehāḥ svedāḥ sabastayaḥ//  
 
 
 Ca.8.5.12  tiryagvalyāvṛtadvāre baddhe
                            vā 'api na gacchati/  
 netre tadṛju niṣkṛṣya saṃśodhya ca praveśayet//  
 
 
 Ca.8.5.13  pīḍyamāne 'antarā mukte gude
                            pratihato 'anilaḥ/  
 &uraḥśirortimūrvośca sadanaṃ janayedbalī//  
 
 
 Ca.8.5.14  bastiḥ syāttatra
                            bilvādiphalaśyāmādimūtravān/  
 syāddāho davathuḥ śophaḥ kampanābhihate gude//  
 
 
 Ca.8.5.15  kaṣāyamadhurāḥ śītāḥ
                            sekāstatra sabastayaḥ/  
 atimātrapraṇītena netreṇa kṣaṇanādvaleḥ//  
 
 
 Ca.8.5.16  syāt &sārti
                            dāhanistodagudavarcaḥpravartanam/  
 tatra sarpiḥ picuḥ kṣīraṃ picchābastiśca śasyate//  
 
 
 Ca.8.5.17  &na bhāvayati mandastu
                            bāhyastvāśu nivartate/  
 snehastatra punaḥ samyak praṇeyaḥ siddhimicchatā//  
 
 
 Ca.8.5.18  atiprapīḍitaḥ koṣṭhe
                            tiṣṭhatyāyāti vā galam/  
 tatra bastirvirekaśca galapīḍādi karma ca//  
 
  tatra ślokaḥ---  
 
 Ca.8.5.19  netrabastipraṇetṝṇāṃ doṣānetān sabheṣajān/  
 vetti yastena matimān bastikarmāṇi kārayet//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        siddhisthāne netrabastivyāpatsiddhirnāma pañcamo 'adhyāyaḥ//5// 
 
 
                    ṣaṣṭho 'adhyāyaḥ/
                     Ca.8.6.1  athā 'ato
                        vamanavirecanavyāpatsiddhiṃ vyākhyāsyāmaḥ/  
 Ca.8.6.2  iti ha smāha bhagavānātreyaḥ//  
 
 Ca.8.6.3  atha śodhanayoḥ
                            samyagvidhimūrdhvānulomayoḥ/  
 asamyakkṛtayoścaiva doṣān vakṣyāmi sauṣadhān//  
 
 
 Ca.8.6.4  atyuṣṇavarṣaśītā hi
                            grīṣmavarṣāhimāgamāḥ/  
 !tadantare prāvṛḍādyāsteṣāṃ sādhāraṇāstrayaḥ//  
 
 
 Ca.8.6.5  prāvṛṭ śucinabhau jñeyau
                            śaradūrjasahau punaḥ/  
 tapasyaśca madhuścaiva vasantaḥ śodhanaṃ prati//  
 
 
 Ca.8.6.6  !etānṛtūn vikalpyaivaṃ dadyāt
                            saṃśodhanaṃ bhiṣak/  
 svasthavṛttamabhipretya vyādhau vyādhivaśena tu//  
 
 
 Ca.8.6.7  karmaṇāṃ
                            !vamanādīnāmantareṣvantareṣu ca/  
 snehasvedau prayuñjīta snehaṃ cānte prayojayet//  
 
 
 Ca.8.6.8
                             !visarpapiḍakāśophakāmalāpāṇḍurogiṇaḥ/  
 abhighātaviṣārtāṃśca nātisnigdhāt virecayet//  
 
 
 Ca.8.6.9  nātisnighdaśarīrāya dadyāt
                            snehavirecanam/  
 snehotkliṣṭaśarīrāya !rūkṣaṃ dadyāvirecanam//  
 
 
 Ca.8.6.10  snehasvedopapannena jīrṇe
                            mātrāvadauṣadham/  
 ekāgramanasā pītaṃ samyagyogāya kalpate//  
 
 
 Ca.8.6.11  snigdhāt pātrādyathā
                            toyamayatnena praṇudyate/  
 kaphādayaḥ praṇudyante snigdhāddehāttathauṣadhaiḥ//  
 
 
 Ca.8.6.12  ārdraṃ kāṣṭhaṃ yathā
                            vahnirviṣyandayati sarvataḥ/  
 tathā snigdhasya vai doṣān svedo viṣyandayet sthirān//  
 
 
 Ca.8.6.13  kliṣṭaṃ vāso yathotkleśya
                            malaḥ saṃśodhyate 'ambhasā/  
 snehasvedaistathotkleśya śodhyate !śodhanairmalaḥ//  
 
 
 Ca.8.6.14  ajīrṇe vardhate
                            glānirvibandhaścāpi jāyate/  
 pītaṃ saṃśodhanaṃ caiva viparītaṃ pravartate//  
 
 
 Ca.8.6.15  alpamātraṃ mahāvegaṃ
                            bahudoṣaharaṃ sukham/  
 laghupākaṃ sukhāsvādaṃ prīṇanaṃ vyādhināśanam//  
 
 
 Ca.8.6.16  avikāri ca vyāpattau
                            nātiglānikaraṃ ca yat/  
 gandhavarṇarasopetaṃ nidyānmātrāvadauṣadham//  
 
 
 Ca.8.6.17  vidhūya mānasān doṣān
                            &kāmādīnaśubhodayān/  
 ekāgramanasā pītaṃ samyagyogāya kalpate//  
 
 
 Ca.8.6.18  naraḥ śvo vamanaṃ pātā
                            bhuñjīta kaphavardhanam/  
 sujaraṃ dravabhūyiṣṭhaṃ, laghvaśītaṃ virecanam//  
 
 
 Ca.8.6.19  utkliṣṭālpakaphatvena kṣipraṃ
                            doṣāḥ sravanti hi/  
 pītauṣadhasya tu bhiṣak śuddhiliṅgāni lakṣayet//  
 
 
 Ca.8.6.20  ūrdhvaṃ kaphānuge pitte
                            viṭpitte 'anukaphe tvadhaḥ/  
 hṛtadoṣaṃ vadet kārśyadaurbalye cet salāghave//  
 
 
 Ca.8.6.21  vāmayettu tataḥ śeṣamauṣadhaṃ
                            na tvalāghave/  
 staimitye 'anilasaṅge ca nirudgāre 'api vāmayet//  
 
 
 Ca.8.6.22  ālāghavāttanutvācca
                            kaphasyāpat paraṃ bhavet/  
 vamite vardhate vahniḥ śamaṃ doṣā vrajanti hi//  
 
 
 Ca.8.6.23  vamitaṃ laṅghayet
                            samyagjīrṇaliṅgānyalakṣayan/  
 tāni dṛṣṭvā tu peyādikramaṃ kuryānna laṅghanam//  
 
 
 Ca.8.6.24  saṃśodhanābhyāṃ śuddhasya
                            &hṛtadoṣasya dehinaḥ/  
 &yātyagnirmandatāṃ tasmāt kramaṃ peyādimācaret//  
 
 
 Ca.8.6.25  kaphapitte viśuddhe 'alpaṃ
                            madyape vātapaitteke/  
 tarpaṇādikramaṃ kuryāt peyā 'abhiṣyandayeddhi tān//  
 
 
 Ca.8.6.26  anulomo 'anilaḥ svāsthyaṃ
                            kṣuttṛṣṇorjo manasvitā/  
 laghutvamindriyodgāraśuddhirjīrṇauṣadhākṛtiḥ//  
 
 
 Ca.8.6.27  klamo dāho 'aṅgasadanaṃ bhramo
                            &mūrcchā śirorujā/  
 aratirbalahāniśca sāvaśeṣauṣadhākṛtiḥ//  
 
 
 Ca.8.6.28  akāle 'alpātimātraṃ ca purāṇaṃ
                            na ca bhāvitam/  
 asamyaksaṃskṛtaṃ caiva vyāpadyetauṣadhaṃ drutam//  
 
 
 Ca.8.6.29  ādhmānaṃ parikartiśca srāvo
                            hṛdgātrayorgrahaḥ/  
 jīvādānaṃ savibhraṃśaḥ stambhaḥ sopadravaḥ klamaḥ//  
 
 
 Ca.8.6.30  ayogādatiyogācca daśaitā
                            vyāpado matāḥ/  
 preṣyabhaiṣajyavaidyānāṃ vaiguṇyādāturasya ca//  
 
 
 Ca.8.6.31  yogaḥ samyakpravṛttiḥ
                            syādatiyogo 'ativartanam/  
 ayogaḥ prātilomyena na cālpaṃ vā pravartanam//  
 
 
 Ca.8.6.32  śleṣmotkliṣṭena
                            durgandhamahṛdyamati vā bahu/  
 virecanamajīrṇe ca pītamūrdhvaṃ pravartate//  
 
 
 Ca.8.6.33  kṣudhārtamṛdukoṣṭhābhyāṃ
                            svalpotkliṣṭakaphena vā/  
 tīkṣṇaṃ pītaṃ sthitaṃ kṣubdhaṃ vamanaṃ syādvirecanam//  
 
 
 Ca.8.6.34  prātilomyena doṣāṇāṃ
                            haraṇātte hyakṛtsnaśaḥ/  
 ayogasaṃjñe, kṛcchreṇa &yāti doṣo navā 'alpaśaḥ//  
 
 
 Ca.8.6.35  pītauṣadho na śuddhaścejjīrṇe
                            tasmin punaḥ pibet/  
 auṣadhaṃ na tvajīrṇe 'anyadbhayaṃ syādatiyogataḥ//  
 
 
 Ca.8.6.36  koṣṭhasya gurutāṃ jñātvā
                            laghutvaṃ balameva ca/  
 ayoge mṛdu vā dadyādauṣadhaṃ tīkṣṇameva vā//  
 
 
 Ca.8.6.37  vamanaṃ na tu duśchardaṃ
                            &duṣkoṣṭhaṃ na virecanam/  
 pāyayetauṣadhaṃ bhūyo hanyāt pītaṃ punarhi tau//  
 
 
 Ca.8.6.38  asnīgdhāsvinnadehasya
                            rūkṣasyānavamauṣadham/  
 doṣānutkliśya nirhartumaśaktaṃ janayedgadān//  
 
 
 Ca.8.6.39  vibhraṃśaṃ śvayathuṃ hikkāṃ
                            tamaso darśanaṃ &bhṛśam/  
 piṇḍikodveṣṭanaṃ kaṇḍūmūrvoḥ sādaṃ vivarṇatām//  
 
 
 Ca.8.6.40  snigdhasvinnasya cātyalpaṃ
                            dīptāgnerjīrṇamauṣadham/  
 śītairvā stabdhamāme vā doṣānutkliśya nāharet//  
 
 
 Ca.8.6.41  tāneva janayedrogānayogaḥ
                            sarva eva saḥ/  
 vijñāya matimāṃstatra yathoktāṃ kārayet kriyām//  
 
 
 Ca.8.6.42  taṃ tailalavaṇābhyaktaṃ
                            svinnaṃ prastarasaṅkaraiḥ/  
 pāyayeta punarjīrṇe samūtrairvā nirūhayet//  
 
 
 Ca.8.6.43  nirūḍhaṃ ca
                            rasairdhānvairbhojayitvā 'anuvāsayet/  
 phalamāgadhikādārusiddhatailena mātrayā//  
 
 
 Ca.8.6.44  snigdhaṃ vātaharaiḥ snehaiḥ
                            punastīkṣṇena śodhayet/  
 na cātitīkṣṇena tato hyatiyogastu jāyate//  
 
 
 Ca.8.6.45  atitīkṣṇaṃ kṣudhārtasya
                            mṛdukoṣṭhasya bheṣajam/  
 hṛtvā++āśu viṭpittakaphān dhātūnvisrāvayeddravān//  
 
 
 Ca.8.6.46  balasvarakṣayaṃ dāhaṃ
                            kaṇṭhaśoṣaṃ &bhramaṃ tṛṣām/  
 kuryācca madhuraistatra śeṣamauṣadhamullikhet//  
 
 
 Ca.8.6.47  vamane tu virekaḥ syādvireke
                            vamanaṃ &punaḥ/  
 pariṣekāvagāhādyaiḥ suśītaiḥ stambhayecca tat//  
 
 
 Ca.8.6.48  kaṣāyamadhuraiḥ
                            śītairannapānauṣadhaistathā/  
 raktapittātisāraghnairdāhajvaraharairapi//  
 
 
 Ca.8.6.49  añjanaṃ
                            candanośīramajjāsṛkśarkarodakam/  
 lājacūrṇaiḥ pibenmanthamatiyogaharaṃ param//  
 
 
 Ca.8.6.50  śuṅgābhirvā vaṭādīnāṃ siddhāṃ
                            peyāṃ samākṣikām/  
 varcaḥsāṃgrāhikaiḥ siddhaṃ kṣīraṃ bhojyaṃ ca dāpayet//  
 
 
 Ca.8.6.51  jāṅgalairvā rasairbhojyaṃ
                            picchābastiśca śasyate/  
 maghurairanuvāsyaśca siddhena kṣīrasarpiṣā//  
 
 
 Ca.8.6.52  vamanasyātiyoge tu
                            śītāmbupariṣecitaḥ/  
 pibet &kaphaharairmanthaṃ saghṛtakṣaudraśarkaram//  
 
 
 Ca.8.6.53  sodgārāyāṃ bhṛśaṃ vamyāṃ
                            mūrcchāyāṃ dhānyamustayoḥ/  
 samadhūkāñcanaṃ cūrṇaṃ lehayenmadhusaṃyutam//  
 
 
 Ca.8.6.54  vamato 'antaḥpraviṣṭāyāṃ
                            jihvāyāṃ kavalagrahāḥ/  
 snigdhāmlalavaṇairhṛdyairyūṣakṣīrarasairhitāḥ//  
 
 
 Ca.8.6.55  phalānyamlāni khādeyustasya
                            cānye 'agrato narāḥ/  
 niḥsṛtāṃ tu tiladrākṣākalkaliptāṃ praveśayet//  
 
 
 Ca.8.6.56  &vāgrahānilarogeṣu
                            ghṛtamāṃsopasādhitām/  
 yavāgūṃ tanukāṃ &dadyāt snehasvedau ca buddhimān//  
 
 
 Ca.8.6.57  vamitaśca viriktaśca
                            mandāgniśca vilaṅghitaḥ/  
 agniprāṇavivṛddhyarthaṃ kramaṃ peyādikaṃ &bhajet//  
 
 
 Ca.8.6.58  bahudoṣasya rūkṣasya
                            hīnāgneralpamauṣadham/  
 sodāvartasya cotkliśya doṣānmārgānnirudhya ca//  
 
 
 Ca.8.6.59  bhṛśamādhmāpayennābhiṃ
                            pṛṣṭhapārśvaśirorujam/  
 śvāsaviṇmūtravātānāṃ saṅgaṃ kuryācca dāruṇam//  
 
 
 Ca.8.6.60  abhyaṅgasvedavartyādi
                            sanirūhānuvāsanam/  
 udāvartaharaṃ sarvaṃ karmādhmātasya śasyate//  
 
 
 Ca.8.6.61  snigdhena gurukoṣṭhena sāme
                            balavadauṣadham/  
 kṣāmeṇa mṛdukoṣṭhena śrāntenālpabalena vā//  
 
 
 Ca.8.6.62  pītaṃ gatvā gudaṃ sāmamāśu
                            doṣaṃ nirasya ca/  
 tīvraśūlāṃ sapicchāsrāṃ karoti parikartikām//  
 
 
 Ca.8.6.63  laṅghanaṃ &pācanaṃ sāme
                            rūkṣoṣṇaṃ laghubhojanam/  
 bṛṃhaṇīyo vidhiḥ sarvaḥ kṣāmāsya madhurastatahā//  
 
 
 Ca.8.6.64  āme jīrṇe 'anubandhaścet
                            kṣārāmlaṃ laghu śasyate/  
 puṣpakāsīsamiśraṃ vā kṣāreṇa lavaṇena vā//  
 
 
 Ca.8.6.65  sadāḍimarasaṃ sarpiḥ
                            pibedvāte 'adhike sati/  
 dadhyamlaṃ &bhojane pāne saṃyuktaṃ dāḍimatvacā//  
 
 
 Ca.8.6.66  devadārutilānāṃ vā
                            kalkamuṣṇāmbunā pibet/  
 aśvatthodumbaraplakṣakadambairvā śṛtaṃ payaḥ//  
 
 
 Ca.8.6.67  kaṣāyamadhuraṃ &śītaṃ
                            picchābastimathāpi vā/  
 yaṣṭīmadhukasiddhaṃ vā snehāstiṃ pradāpayet//  
 
 
 Ca.8.6.68  alpaṃ tu bahudoṣasya
                            doṣamutkliśya bheṣajam/  
 alpālpaṃ srāvayet kaṇḍūṃ śophaṃ kuṣṭhāni gauravam//  
 
 
 Ca.8.6.69
                             kuryāccāgnibalotkleśastaimityārucipāṇḍutāḥ/  
 parisrāvaḥ sa, taṃ doṣaṃ śamayedvāmayedapi//  
 
 
 Ca.8.6.70  snehitaṃ vā punastīkṣaṇaṃ
                            pāyayeta virecanam/  
 śuddhe cūrṇāsavāriṣṭān saṃskṛtāṃśca pradāpayet//  
 
 
 Ca.8.6.71  pītauṣadhasya vegānāṃ
                            nigrahānmārutādayaḥ/  
 kupitā hṛdayaṃ gatvā ghoraṃ kurvanti hṛdgraham//  
 
 
 Ca.8.6.72  &sa
                            hikkākāsapārśvārtidainyalālākṣivibhramaiḥ/  
 jihvāṃ khādati niḥsaṃjño dantān kiṭikiṭāpayan//  
 
 
 Ca.8.6.73  na gacchedvibhramaṃ tatra
                            vāmayedāśu taṃ bhiṣak/  
 madhuraiḥ pittamūrcchārtaṃ kaṭubhiḥ kaphamūrcchitam//  
 
 
 Ca.8.6.74  pācanīyaistataścāsya
                            doṣaśeṣaṃ vipācayet/  
 kāyāgniṃ ca balaṃ cāsya &krameṇotthāpayettataḥ//  
 
 
 Ca.8.6.75  pavanenātivamato hṛdayaṃ
                            yasya pīḍyate/  
 tasmai snigdhāmlalavaṇaṃ dadyāt pittakaphe 'anyathā//  
 
 
 Ca.8.6.76  pītauṣadhasya vegānāṃ
                            nigraheṇa kaphena vā/  
 &ruddho 'ati vā viśuddhasya gṛhṇātyaṅgāni mārutaḥ//  
 
 
 Ca.8.6.77
                             stambhavepathunistodasādodveṣṭanamanthanaiḥ/  
 tatra vātaharaṃ sarvaṃ snehasvedādi &kārayet//  
 
 
 Ca.8.6.78  atitīkṣṇaṃ mṛdau koṣṭhe
                            laghudoṣasya bheṣajam/  
 doṣān hṛtvā vinirmathya jīvaṃ harati śoṇitam//  
 
 
 Ca.8.6.79  tenānnaṃ miśritaṃ
                            dadyādvāyasāya śune 'api vā/  
 bhuṅkte taccedvadejjīvaṃ na bhuṅkte pittamādiśet//  
 
 
 Ca.8.6.80  śuklaṃ vā bhāvitaṃ
                            vastramāvānaṃ koṣṇavāriṇā/  
 prakṣālitaṃ vivarṇaṃ syāt &pitte śuddhaṃ tu śoṇite//  
 
 
 Ca.8.6.81  tṛṣṇāmūrcchāmadārtasya
                            kuryādāmaraṇāt kriyām/  
 tasya pittaharīṃ sarvāmatiyoge ca yā &hitā//  
 
 
 Ca.8.6.82  mṛgagomahiṣājānāṃ sadyaskaṃ
                            jīvatāmasṛk/  
 pibejjīvābhisandhānaṃ jīvaṃ taddhyāśu &gacchati//  
 
 
 Ca.8.6.83  tadeva darbhamṛditaṃ raktaṃ
                            bastiṃ pradāpayet/  
 śyāmākāśmaryabadarīdūrvośīraiḥ śṛtaṃ payaḥ//  
 
 
 Ca.8.6.84  ghṛtamaṇḍāñjanayutaṃ śītaṃ
                            bastiṃ pradāpayet/  
 picchābastiṃ suśītaṃ vā ghṛtamaṇḍānuvāsanam//  
 
 
 Ca.8.6.85  gudaṃ bhraṣṭaṃ kaṣāyaiśca
                            stambhayitvā praveśayet/  
 sāma gāndharvaśabdāṃśca saṃjñānāśe 'asya kārayet//  
 
 
 Ca.8.6.86  yadā virecanaṃ pītaṃ
                            viḍantamavatiṣṭhate/  
 vamanaṃ bheṣajāntaṃ vā doṣānutkliśya nāvahet//  
 
 
 Ca.8.6.87  tadā kurvanti kaṇḍvādīn doṣāḥ
                            prakupitā gadān/  
 sa vibhraṃśo matastatra syādyathāvyādhi bheṣajam//  
 
 
 Ca.8.6.88  pītaṃ snigdhena sasnehaṃ
                            taddoṣairmārdavādvṛtam/  
 na vāhayati doṣāṃstu svasthānāt stambhayeccyutān//  
 
 
 Ca.8.6.89  vātasaṅgagudastambhaśūlaiḥ
                            kṣarati cālpaśaḥ/  
 tīkṣṇaṃ bastiṃ virekaṃ vā so 'arho laṅghitapācitaḥ//  
 
 
 Ca.8.6.90  rūkṣaṃ virecanaṃ pītaṃ
                            rūkṣeṇālpabalena vā/  
 mārutaṃ kopayitvā++āśu kuryādghorānupadravān//  
 
 
 Ca.8.6.91  stambhaśūlāni ghorāṇi
                            sarvagātreṣu muhyataḥ/  
 snehasvedādikastatra kāryo vātaharo vidhiḥ//  
 
 
 Ca.8.6.92  snigdhasya mṛdukoṣṭhasya
                            mṛdūtkliśyauṣadhaṃ kapham/  
 pittaṃ vātaṃ ca saṃrudhya satandrāgauravaṃ klamam//  
 
 
 Ca.8.6.93  daurbalyaṃ cāṅgasādaṃ ca
                            kuryādāśu tadullikhet/  
 laṅghanaṃ pācanaṃ &cātra snigdhaṃ tīkṣṇaṃ ca śodhanam//  
 
 Ca.8.6.94  tatra ślokau---  
 
 ityetā vyāpadaḥ proktāḥ sarūpāḥ sacikitsitāḥ/  
 vamanasya virekasya kṛtasyākuśalairnṛṇām&//  
 
 
 Ca.8.6.95  &etā vijñāya
                            matimānavasthāścaiva tattvataḥ/  
 &dadyāt saṃśodhanaṃ samyagārogyārthī& nṛṇāṃ sadā//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        siddhisthāne vamanavirecanavyāpatsiddhirnāma ṣaṣṭho 'adhyāyaḥ//6// 
 
 
                    saptamo 'adhyāyaḥ/
                     Ca.8.7.1  athāto bastivyāpatsiddhiṃ
                        vyākhyāsyāmaḥ//  
 Ca.8.7.2  iti ha smāha bhagavānātreyaḥ//  
 
 Ca.8.7.3
                             dhīdhairyaudāryagāmbhīryakṣamādamataponidhim/  
 punarvasuṃ śiṣyagaṇaḥ papraccha vinayānvitaḥ//  
 
 
 Ca.8.7.4  kāḥ kati vyāpado basteḥ
                            kiṃsamutthānalakṣaṇāḥ/  
 kā cikitsā iti praśnāñchrutvā tānabravīdguruḥ//  
 
 
 Ca.8.7.5  nātiyogau klamādhmāne hikkā
                            hṛtprāptirūrdhvatā/  
 pravāhikā śiroṅgārtiḥ &parikartaḥ parisravaḥ//  
 
 
 Ca.8.7.6  dvādaśa vyāpado
                            basterasamyagyogasaṃbhavāḥ/  
 āsāmekaikaśo rūpaṃ cikitsāṃ ca nibodhata//  
 
 
 Ca.8.7.7  gurukoṣṭhe 'anilaprāye rūkṣe
                            vātolbaṇe 'api vā/  
 śīto+&alpalavaṇasnehadravamātro ghano 'api vā//  
 
 
 Ca.8.7.8  bastiḥ saṃkṣobhya taṃ doṣaṃ
                            durbalatvādanirharan/  
 karoti gurukoṣṭhatvaṃ vātamūtraśakṛdgraham//  
 
 
 Ca.8.7.9  nābhibastirujaṃ dāhaṃ hṛllepaṃ
                            śvayathuṃ gude/  
 kaṇḍūgaṇḍāni vaivarṇyamaruciṃ vahnimārdavam//  
 
 
 Ca.8.7.10  tatroṣṇāyāḥ pramathyāyāḥ
                            pānaṃ svedāḥ pṛthagvidhāḥ/  
 phalavartyo 'athavā kālaṃ jñātvā śastaṃ virecanam//  
 
 
 Ca.8.7.11
                             bilvamūlatrivṛddāruyavakolakulatthavān/  
 &surādimūtravān bastiḥ saprākpeṣyastamānayet//  
 
 
 Ca.8.7.12  snigdhasvinne 'atitīkṣṇoṣṇo
                            mṛdukoṣṭhe 'atiyujyate/  
 tasya liṅgaṃ cikitsā ca śodhanābhyāṃ samā bhavet//  
 
 
 Ca.8.7.13  pṛśniparṇīṃ sthirāṃ padmaṃ
                            kāśmaryaṃ &madhukaṃ balām/  
 piṣṭvā drākṣāṃ madhūkaṃ ca kṣīre taṇḍuladhāvane//  
 
 
 Ca.8.7.14  drākṣāyāḥ pakvaloṣṭasya
                            prasāde madhukasya ca/  
 vinīya saghṛtaṃ bastiṃ dadyāddāhe& 'atiyogaje//  
 
 
 Ca.8.7.15  &āmaśeṣe nirūheṇa mṛdunā
                            doṣa īritaḥ/  
 &mārgaṃ ruṇaddhi vātasya hantyagniṃ mūrcchayatyapi//  
 
 
 Ca.8.7.16  klamaṃ &vidāhaṃ hṛcchūlaṃ
                            mohaveṣṭanagauravam/  
 kuryāt svedairvirūkṣaistaṃ pācanaiścāpyupācaret//  
 
 
 Ca.8.7.17
                             pippalīkattṛṇośīradārumūrvāśṛtaṃ jalam/  
 pibet sauvarcalonmiśraṃ dīpanaṃ hṛdviśodhanam//  
 
 
 Ca.8.7.18  vacānāgaraśaṭyelā
                            dadhimaṇḍena mūrcchitāḥ/  
 peyāḥ prasannayā vā syurariṣṭenāsavena vā//  
 
 
 Ca.8.7.19  dāru &trikaṭukaṃ pathyāṃ
                            palāśaṃ citrakaṃ śaṭīm/  
 piṣṭvā kuṣṭhaṃ ca mūtreṇa pibet kṣārāṃśca dīpanān//  
 
 
 Ca.8.7.20  bastimasya vidadhyācca
                            samūtraṃ dāśamūlikam/  
 samūtramathavā vyaktalavaṇaṃ mādhutailikam//  
 
 
 Ca.8.7.21  alpavīryo mahādoṣe rūkṣe
                            krūrāśaye kṛtaḥ/  
 bastirdoṣāvṛto ruddhamārgo rundhyāt& samīraṇam//  
 
 
 Ca.8.7.22  sa vimārgo 'anilaḥ
                            kuryādādhmānaṃ marmapīḍanam/  
 vidāhaṃ gurukoṣṭhasya muṣkavaṅkṣaṇavedanām//  
 
 
 Ca.8.7.23  ruṇaddhi hṛdayaṃ
                            śūlairitaścetaśca dhāvati/  
 śyāmāphalādibhiḥ kuṣṭhakṛṣṇālavaṇasarṣapaiḥ//  
 
 
 Ca.8.7.24
                             dhūmamāṣavacākiṇvakṣāracūrṇaguḍaiḥ kṛtām/  
 karāṅguṣṭhanibhāṃ vartiṃ yavamadhyāṃ &nidhāpayet//  
 
 
 Ca.8.7.25  abhyaktasvinnagātrasya
                            tailāktāṃ snehite gude/  
 athavā lavaṇāgāradhūmasiddhārthakaiḥ kṛtām//  
 
 
 Ca.8.7.26  bilvādinā nirūhaḥ syāt
                            pīlusarṣapamūtravān/  
 saralāmaradārubhyāṃ siddhaṃ caivānuvāsanam//  
 
 
 Ca.8.7.27  mṛdukoṣṭhe 'abale
                            bastiratitīkṣṇo 'atinirharan/  
 kuryāddhikkāṃ, hitaṃ tasmai hikkāghnaṃ bṛṃhaṇaṃ ca yat//  
 
 
 Ca.8.7.28
                             balāsthirādikāśmaryatriphalāguḍasaindhavaiḥ/  
 saprasannāranālāmlaistailaṃ paktavā 'anuvāsayet//  
 
 
 Ca.8.7.29  kṛṣṇālavaṇayorakṣaṃ
                            pibeduṣṇāmbunā &yutam/  
 dhūmaleharasakṣīrasvedāścānnaṃ ca vātanut//  
 
 
 Ca.8.7.30  atitīkṣṇaḥ savāto vā na vā
                            samyak prapīḍitaḥ/  
 ghaṭṭayeddhṛdayaṃ bastistatra kāśakuśetkaṭaiḥ//  
 
 
 Ca.8.7.31  syāt
                            sāmlalavaṇaskandhakarīrabadarīphalaiḥ/  
 śṛtairbastirhitaḥ siddhaṃ vātaghnaiścānuvāsanam//  
 
 
 Ca.8.7.32  vātamūtrapurīṣāṇāṃ datte
                            vegānnigṛhṇataḥ/  
 ati vā pīḍito bastirmukhenāyāti vegavān//  
 
 
 Ca.8.7.33  mūrcchāvikāraṃ tasyādau
                            dṛṣṭvā śītāmbunā mukham/  
 siñcet pārśvodaraṃ cādhaḥ pramṛjyādvījayecca tam//  
 
 
 Ca.8.7.34  keśeṣvālambya &cākāśe
                            dhunuyāttrāsayecca tam/  
 gokharāśvagajaiḥ siṃhai rājapreṣyaistathoragaiḥ//  
 
 
 Ca.8.7.35  ulkābhirevamanyaiśca
                            &bhītasyādhaḥ pravartate/  
 vastrapāṇigrahaiḥ kaṇṭhaṃ rundhyānna mriyate yathā//  
 
 
 Ca.8.7.36  prāṇodānanirodhāddhi
                            prasiddhataramārgavān&/  
 apānaḥ pavano bastiṃ tamāśvevāpakarṣati//  
 
 
 Ca.8.7.37  tataḥ kramukakalkākṣaṃ
                            pāyayetāmlasaṃyutam/  
 auṣṇyāttaikṣyāt saratvācca bastiṃ so 'asyānulomayet//  
 
 
 Ca.8.7.38  pakvāśayasthite svinne nirūho
                            dāśamūlikaḥ/  
 yavakolakulatthaiśca vidheyo mūtrasādhitaḥ//  
 
 
 Ca.8.7.39  bilvādipañcamūlena siddho
                            bastiruraḥsthite/  
 śiraḥsthe nāvanaṃ dhūmaḥ pracchādyaṃ sarṣapaiḥ śiraḥ//  
 
 
 Ca.8.7.40  snigdhasvinne mahādoṣe
                            bastirmṛdvalpabheṣajaḥ/  
 utkliśyālpaṃ hareddoṣaṃ janayecca pravāhikām//  
 
 
 Ca.8.7.41  sa bastipāyuśophena
                            jaṅghorusadanena vā/  
 niruddhamāruto janturabhīkṣṇaṃ saṃpravāhate//  
 
 
 Ca.8.7.42  svedābhyāṅgānnirūhāṃśca
                            śodhanīyānulomikān/  
 vidadhyāllaṅghayitvā tu vṛttiṃ kuryādviriktavat//  
 
 
 Ca.8.7.43  durbale krūrakoṣṭhe ca
                            tīvradoṣe tanurmṛduḥ/  
 śīto 'alpaścāvṛto doṣairbastistadvihato 'anilaḥ//  
 
 
 Ca.8.7.44  &mārgairgātrāṇi
                            sandhāvannūrdhvaṃ mūrdhni& vihanyate/  
 grīvāṃ manye ca &gṛhṇāni śiraḥ kaṇṭhaṃ bhinatti ca//  
 
 
 Ca.8.7.45  bādhiryaṃ karṇanādaṃ ca
                            pīnasaṃ netravibhramam/  
 kuryādabhyañjanaṃ &tailalavaṇena yathāvidhi//  
 
 
 Ca.8.7.46  yuñjyāt
                            pradhamanairnasyairdhūmairasya& virecayet/  
 tīkṣṇānulomikenātha snigdhaṃ bhukte 'anuvāsayet&//  
 
 
 Ca.8.7.47  &snehasvedairanāpādya
                            gurustīkṣṇo 'atimātrayā/  
 yasya bastiḥ prayujyeta so 'atimātraṃ pravartayet//  
 
 
 Ca.8.7.48  sruteṣu tasya doṣeṣu
                            nirūḍhasyātimātraśaḥ/  
 stabdhodāvṛtakoṣṭhasya vāyuḥ saṃpratihanyate//  
 
 
 Ca.8.7.49  vilomanasamudbhūto
                            rujatyaṅgāni dehinaḥ/  
 &gātraveṣṭananistodabhedasphuraṇajṛmbhaṇaiḥ//  
 
 
 Ca.8.7.50  taṃ tailalavaṇābhyaktaṃ
                            secayeduṣṇavāriṇā/  
 eraṇḍapatraviṣkvāthaiḥ prastaraiścopapādayet//  
 
 
 Ca.8.7.51  &yavān kulatthān kolāni
                            pañcamūle tathobhaye/  
 jalāḍhakadvaye paktvā pādaśeṣeṇa tena ca//  
 
 
 Ca.8.7.52  kuryāt
                            sabilvatailoṣṇalavaṇena nirūhaṇam/  
 taṃ nirūḍhaṃ samāśvastaṃ droṇyāṃ samavagāhayet//  
 
 
 Ca.8.7.53  tato bhuktavatastasya
                            kārayedanuvāsanam/  
 yaṣṭīmadhukatailena bilvatailena vā &bhiṣak//  
 
 
 Ca.8.7.54  mṛdukoṣṭhālpadoṣasya
                            rūkṣastīkṣṇo 'atimātravān/  
 &bastirdoṣānnirasyāśu janayet parikartikām//  
 
 
 Ca.8.7.55  trikavaṅkṣaṇabastīnāṃ todaṃ
                            nābheradho rujam/  
 vibandho+&alpālpamutthānaṃ bastinirlekhanādbhavet//  
 
 
 Ca.8.7.56  svāduśītauṣadhaistatra paya
                            ikṣvādibhiḥ śṛtam/  
 yaṣṭyāhvatilakalkābhyāṃ bastiḥ syāt kṣīrabhojinaḥ//  
 
 
 Ca.8.7.57
                             sasarjarasayaṣṭyāhvajiṅginīkardamāñjanam/  
 vinīya dugdhe bastiḥ syāt vyaktāmlamṛdubhojinaḥ//  
 
 
 Ca.8.7.58  &pittaroge 'amla uṣṇo vā
                            tīkṣṇo vā lavaṇo 'athavā/  
 bastirlikhati pāyuṃ tu kṣiṇoti vidahatyapi//  
 
 
 Ca.8.7.59  sa vidagdhaḥ sravatyasraṃ
                            pittaṃ cānekavarṇavat/  
 sāryate &bahuvegena mohaṃ gacchati cāsakṛt//  
 
 
 Ca.8.7.60  ārdraśālmalivṛntaistu
                            kṣuṇṇairājaṃ payaḥ śṛtam/  
 sarpiṣā yojitaṃ śītaṃ bastimasyai pradāpayet//  
 
 
 Ca.8.7.61  vaṭādipallaveṣveṣa kalpo
                            yavatileṣu ca/  
 suvarcalopodikayoḥ karbudāre ca śasyate//  
 
 
 Ca.8.7.62  gude sekāḥ pradehāśca śītāḥ
                            syurmadhurāśca ye/  
 raktapittātisāraghnī kriyā cātra praśasyate//  
 
 
 Ca.8.7.63  tīkṣṇatvaṃ
                            mūtrapīlvagnilavaṇakṣārasarṣapaiḥ/  
 prāptakālaṃ vidhātavyaṃ kṣīrādyairmārdavaṃ tathā//  
 
 
 Ca.8.7.64  āpādatalamūrdhasthān doṣān
                            pakvāśaye sthitaḥ/  
 vīryeṇa bastirādatte khastho 'arko bhūrasāniva//  
 
 
 Ca.8.7.65  yadvat
                            kusumbhasaṃmiśrāttoyādrāgaṃ haret paṭaḥ/  
 tadvaddravīkṛtāddehānnirūko nirharenmalān//  
 
 Ca.8.7.66  tatra ślokaḥ--- 
 
  ityetā vyāpadaḥ proktā basteḥ sākṛtibheṣajāḥ/  
 buddhvā kārtsnyena tān bastīnniyuñjannāparādhyati//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        &siddhisthāne bastivyāpatsiddhirnāma saptamo 'adhyāyaḥ//7// 
 
 
                    aṣṭamo 'adhyāyaḥ/
                     Ca.8.8.1  athātaḥ &prāsṛtayogīyāṃ siddhiṃ
                        vyākhyāsyāmaḥ//  
 Ca.8.8.2  iti ha smāha bhagavānātreyaḥ//  
 
 Ca.8.8.3  athemān sukumārāṇāṃ nirūhān
                            &snehanān mṛdūn/  
 karmaṇā viplutānāṃ ca vakṣyāmi prasṛtaiḥ pṛthak//  
 
 
 Ca.8.8.4  kṣīrāddvau prasṛtau kāryau
                            madhutailaghṛtāttrayaḥ/  
 khajena mathito bastirvātaghno balavarṇakṛt//  
 
 
 Ca.8.8.5  ekaikaḥ
                            prasṛtastailaprasannākṣaudrasarpiṣām/  
 bilvādimūlakvāthāddvau kaulatthāddvau sa vātanut//  
 
 
 Ca.8.8.6  pañcamūlarasāt pañca dvau
                            tailāt kṣaudrasarpiṣoḥ/  
 ekaikaḥ prasṛto bastiḥ snehanīyo 'anilāpahaḥ//  
 
 
 Ca.8.8.7  saindhavārdhākṣa ekaikaḥ
                            kṣaudratailapayoghṛtāt/  
 &prasṛto hapuṣākarṣo nirūhaḥ śukrakṛt param//  
 
 
 Ca.8.8.8
                             paṭolanimbabhūnimbarāsnāsaptacchadāmbhasaḥ/  
 catvāraḥ prasṛtā eko ghṛtāt sarṣapakalkitaḥ//  
 
 
 Ca.8.8.9  nirūhaḥ pañcatikto 'ayaṃ
                            &mehābhiṣyandakuṣṭhanut/  
 viḍaṅgatriphalāśigruphalamustākhuparṇijāt//  
 
 
 Ca.8.8.10  &kaṣāyāt prasṛtāḥ pañca
                            tailādeko vimathya tān/  
 viḍaṅgapippalīkalko nirūhaḥ krimināśanaḥ//  
 
 
 Ca.8.8.11
                             payasyekṣusthirārāsnāvidārīkṣaudrasarpiṣām/  
 ekaikaḥ prasṛto bastiḥ kṛṣṇākalko vṛṣatvakṛt//  
 
 
 Ca.8.8.12
                             catvārastailagomūtradadhimaṇḍāmlakāñjikāt/  
 prasṛtāḥ sarṣapaiḥ &kalkairviṭsaṅgānāhamedanaḥ//  
 
 
 Ca.8.8.13
                             śvadaṃṣṭrāśmabhideraṇḍarasāttailāt surāsavāt/  
 prasṛtāḥ pañca yaṣṭyāhvakauntīmāgadhikāsitāḥ//  
 
 
 Ca.8.8.14  &kalkaḥ syānmūtrakṛcchre
                            tu sānāhe bastiruttamaḥ/  
 ete salavaṇāḥ koṣṇā nirūhāḥ prasṛtairnava//  
 
 
 Ca.8.8.15  mṛdubastijaḍībhūte
                            tīkṣṇo 'anyo bastiriṣyate/  
 tīkṣṇairvikarṣite svādu pratyāsthāpanamiṣyate&//  
 
 
 Ca.8.8.16  vātopasṛṣṭasyoṣṇaiḥ
                            &syurgudadāhādayo yadi/  
 drākṣāmbunā trivṛtkalkaṃ dadyāddoṣānulomanam//  
 
 
 Ca.8.8.17  taddhi pittaśakṛdvātān hṛtvā
                            dāhādikāñjayet/  
 śuddhaścāpi pibecchītāṃ yavāgūṃ śarkarāyutām//  
 
 
 Ca.8.8.18  athavā 'ativiriktaḥ syāt
                            kṣīṇaviṭkaḥ sa bhakṣayet/  
 māṣayūṣeṇa kulmāṣān pibenmadhvathavā& surām//  
 
 
 Ca.8.8.19  &sāmaṃ cet kuṇapaṃ
                            śūlairupaviśedarocakī/  
 sa ghanātiviṣākuṣṭhanatadāruvacāḥ pibet//  
 
 
 Ca.8.8.20  śakṛdvātamasṛk pittaṃ kaphaṃ
                            vā yo 'atisāryate/  
 &pakvaṃ, tatra svavargīyairbastiḥ śreṣṭhaṃ bhiṣagjitam//  
 
 
 Ca.8.8.21  ṣaṇṇāmeṣāṃ dvisaṃsargāt
                            triṃśadbhedā bhavanti tu/  
 kevalaiḥ saha ṣaṭtriṃśadvidyāt sopadravānapi//  
 
 
 Ca.8.8.22
                             śūlapravāhikādhmānaparikartyarucijvarān/  
 tṛṣṇoṣṇadāhamūrcchādīṃścaiṣāṃ vidyādupadravān//  
 
 
 Ca.8.8.23  &tatrāme 'antarapānaṃ syāt
                            vyoṣāmlalavaṇairyutam/  
 pācanaṃ śasyate bastirāme hi pratiṣidhyate//  
 
 
 Ca.8.8.24
                             vātaghnairgrāhivargīyairbastiḥ śakṛti śasyate/  
 svādvamlalavaṇaiḥ śastaḥ snehabastiḥ samīraṇe//  
 
 
 Ca.8.8.25  rakte raktena, pitte tu
                            kaṣāyasvādutiktakaiḥ/  
 sāryamāṇe kaphe bastiḥ kaṣāyakaṭutiktakaiḥ//  
 
 
 Ca.8.8.26  śakṛtā vāyunā vā++āme tena
                            varcasyathānile/  
 saṃsṛṣṭe 'antarapānaṃ syād vyoṣāmlalavaṇairyutam//  
 
 
 Ca.8.8.27  pittenāme 'asṛjā vā 'api
                            tayorāmena vā punaḥ/  
 saṃsṛṣṭayorbhavet pānaṃ savyoṣasvādutiktakam//  
 
 
 Ca.8.8.28  tathā++āme kaphasaṃsṛṣṭe
                            kaṣāyavyoṣatiktakam/  
 āmena tu kaphe vyoṣakaṣāyalavaṇairyutam//  
 
 
 Ca.8.8.29  vātena viśi pitte vā
                            viṭpittābhyāṃ& tathā 'anile/  
 madhurāmlakaṣāyaḥ syāt saṃsṛṣṭe bastiruttamaḥ//  
 
 
 Ca.8.8.30  śakṛcchoṇitayoḥ pittaśakṛto
                            raktapittayoḥ/  
 bastiranyonyasaṃsarge kaṣāyasvādutiktakaḥ//  
 
 
 Ca.8.8.31  kaphena viśi pitte vā kaphe
                            viṭpittaśoṇitaiḥ/  
 vyoṣatiktakaṣāyaḥ syāt saṃsṛṣṭe bastiruttamaḥ//  
 
 
 Ca.8.8.32  syādbastirvyoṣatiktāmlaḥ
                            saṃsṛṣṭe vāyunā kaphe/  
 madhuravyoṣatiktastu rakte kaphavimūrcchite//  
 
 
 Ca.8.8.33  mārute kaphasaṃsṛṣṭe
                            vyoṣāmlalavaṇo bhavet/  
 bastirvātena &pitte tu kāryaḥ svādvamlatiktakaḥ//  
 
 
 Ca.8.8.34  tricatuḥpañcasaṃsargānevameva
                            vikalpayet/  
 yuktiścaiṣātisāroktā sarvarogeṣvapi smṛtā//  
 
 
 Ca.8.8.35  yugapat ṣaḍrasaṃ ṣaṇṇāṃ
                            saṃsarge pācanaṃ bhavet&/  
 nirāmāṇāṃtu pañcānāṃ bastiḥ ṣāḍrasiko mataḥ//  
 
 
 Ca.8.8.36  udumbaraśalāṭūni
                            jambvāmrodumbaratvacaḥ/  
 śaṅkhaṃ sarjarasaṃ lākṣāṃ kardamaṃ ca palāṃśikam//  
 
 
 Ca.8.8.37  piṣṭvā taiḥ sarpiṣaḥ prasthaṃ
                            kṣīradviguṇitaṃ pacet/  
 atīsāreṣu sarveṣu peyametadyathābalam//  
 
 
 Ca.8.8.38
                             kacchurādhātakībilvasamaṅgāraktaśālibhiḥ/  
 masūrāśvatthaśuṅgaiśca yavāgūḥ syājjale śṛtaiḥ//  
 
 
 Ca.8.8.39
                             &bālodumbarakaṭvaṅgasamaṅgāplakṣapallavaiḥ/  
 masūradhātakīpuṣpabalābhiśca tathā bhavet//  
 
 
 Ca.8.8.40  sthirādīnāṃ
                            &balādīnāmikṣvādīnāmathāpi vā/  
 kvātheṣu samasūrāṇāṃ yavāgvaḥ syuḥ pṛthak pṛthak//  
 
 
 Ca.8.8.41
                             kacchurāmūlaśālyāditaṇḍulairupasādhitāḥ/  
 dadhitakrāranālāmlakṣīreṣvikṣurase 'api vā//  
 
 
 Ca.8.8.42  śītāḥ saśarkarākṣaudrāḥ
                            sarvātīsāranāśanāḥ/  
 sasarpirmaricājājyo madhurā lavaṇāḥ śivāḥ//  
 
 Ca.8.8.43  bhavanti cātra ślokāḥ---  
 
 snigdhāmlalavaṇamadhuraṃ pānaṃ bastiśca mārute koṣṇaḥ/  
 śītaṃ tiktakaṣāyaṃ madhuraṃ pitte ca rakte ca//  
 
 
 Ca.8.8.44  tiktoṣṇakaṣāyakaṭuśleṣmaṇi
                            saṃgrāhi vātanucchakṛti pācanamāme pānaṃ picchāsṛgbastayo rakte//  
 
 
 Ca.8.8.45  atisāraṃ pratyuktaṃ miśraṃ
                            &dvandvādiyogajeṣvapi ca/  
 tatrodrekaviśeṣāddoṣeṣūpakramaḥ kāryaḥ//  
 
 Ca.8.8.46  tatra ślokaḥ--- 
 
  prāsṛtikāḥ savyāpatkriyā nirūhāstathā 'atisārahitāḥ/  
 &rasakalpaghṛtayavāgvaścoktā guruṇā prasṛtasiddhau//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        siddhisthāne &prāsṛtayogīyasiddhirnāmāṣṭamo 'adhyāyaḥ//8// 
 
 
                    navamo 'adhyāyaḥ/
                     Ca.8.9.1  athātastrimarmīyāṃ siddhiṃ
                        vyākhyāsyāmaḥ//  
 Ca.8.9.2  iti ha smāha bhagavānātreyaḥ//  
 Ca.8.9.3  saptottaraṃ marmaśatamasmiñcharīre
                        skandhaśākhāsamāśritamagniveśa!/  
 teṣāmanyatamapīḍāyāṃ samadhikā pīḍā bhavati, cetanānibandhavaiśeṣyāt/  
 tatra śākhāśritebhyo marmabhyaḥ skandhāśritāni garīyāṃsi, śākhānāṃ
                        tadāśritatvāt; skandhāśritebhyo 'api hṛdbastiśirāṃsi, tanmūlatvāccharīrasya//  
 Ca.8.9.4  tatra hṛdaye& daśa dhamanyaḥ
                        prāṇāpānau& namo buddhiścetanā mahābhūtāni ca nābhyāmarā iva
                        pratiṣṭhitāni, śirasi indriyāṇi indriyaprāṇavahāni ca srotāṃsi sūryamiva
                        gabhastayaḥ saṃśritāni, bastistu
                        sthūlagudamuṣkasevanīśukramūtravāhinīnāṃ& nāḍī(lī)nāṃ madhye
                        mūtradhāro 'ambuvahānāṃ sarvasrotasāmudadhirivāpagānāṃ &pratiṣṭhā,
                        bahubhiśca tanmūlairmarmasaṃjñakaiḥ srotobhirgaganamiva
                        dinakarakarairvyāptamidaṃ śarīram//  
 Ca.8.9.5  teṣāṃ trayāṇāmanyatamasyāpi
                        bhedādāśveva śarīrabhedaḥ syāt, āśrayanāśādāśritasyāpi vināśaḥ;
                        tadupaghātāttu& ghorataravyādhiprādurbhāvaḥ; tasmādetāni viśeṣeṇa
                        rakṣyāṇi bāhyābhighādvātādibhyaśca//  
 Ca.8.9.6  tatra hṛdyabhihate
                        kāsaśvāsabalakṣayakaṇṭhaśoṣaklomākarṣaṇajihvānirgamamukhatāliśoṣāpasmāronmādapralāpacittanāśādayaḥ
                        syuḥ; śirasyabhihate
                        manyāstambhārditacakṣurvibhramamohodveṣṭanaceṣṭānāśakāsaśvāsahanugrahamūkagadgadatvākṣinimīlanagaṇḍaspandanajṛmbhaṇalālāsrāvasvarahānivadanajihmatvādīni;
                        bastautu
                        vātamūtravarconigrahavaṅkṣaṇamehanabastiśūlakuṇḍalodāvartagulmānilāṣṭhīlopastambhanābhikukṣigudaśroṇigrahādayaḥ&;
                        vātādyupasṛṣṭānāṃ tveṣāṃ liṅgāni cikitsite sakriyāvidhīnyuktāni//  
 Ca.8.9.7  kiṃtvetāni viśeṣato 'anilādrakṣyāṇi,
                        anilo hi pittakaphasamūdīraṇe hetuḥ prāṇamūlaṃ ca, sa bastikarmasādhyatamaḥ,
                        tasmānna bastisamaṃ kiñcit karma marmaparipālanamasti/  
 tatra ṣaḍāsthāpanaskandhān vimāne dvau cānuvāsanaskandhāviha ca vihitān
                        bastīn buddhyā vicārya mahāmarmaparipālanārthaṃ prayojayedvātavyādhicikitsāṃ
                        ca//  
 Ca.8.9.8  &bhūyaśca hṛdyupasṛṣṭe
                        hiṅgucūrṇaṃ lavaṇānāmanyatamacūrṇasaṃyuktaṃ &mātuluṅgasya rasenānyena
                        vā 'amlena hṛdyena vā pāyayet, sthirādipañcamūlīrasaḥ saśarkaraḥ pānārthaṃ,
                        bilvādipañcamūlarasasiddhā ca yavāgūḥ, hṛdrogavihitaṃ ca karma; mūrdhni tu
                        vātopasṛṣṭe 'abhyaṅgasvedanopanāhasnehapānanastaḥ karmāvapīḍanadhūmādīni;
                        bastau tu kumbhīsvedaḥ, vartayaḥ, śyāmādibhirgomūtrasiddho nirūhaḥ,
                        bilvādibhiśca surāsiddhaḥ, śarakāśekṣudarbhagokṣurakamūlaśṛtakṣīraiśca&
                        trapusairvārukharāśvābījayavarṣabhakavṛddhikalkito nirūhaḥ,
                        pītadārusiddhatailenānuvāsanaṃ, tailvakaṃ ca sarpirvirekārthaṃ,
                        śatāvarīgokṣurakabṛhatīkaṇṭakārikāguḍūcīpunarnavośīramadhukadvisārivālodhraśreyasīkuśakāśamūlakaṣāyakṣīracaturguṇaṃ
                        balāvṛṣarṣabhakakharāśvopakuñcikāvatsakatrapusairvārubījaśitivārakamadhukavacāśatapuṣpāśmabhedakavarṣābhūmadanaphalakalkasiddhaṃ
                        tailamuttarabastirnirūho vā śuddhasnigdhasvinnasya bastiśūlamūtravikārahara
                        iti//  
 Ca.8.9.9  bhavanti cātra ślokāḥ--- 
 
  hṛdaye mūrdhni bastau ca nṛṇāṃ pratiṣṭhitāḥ/  
 tasmātteṣāṃ sadā &yatnaṃ kurvīta paripālane//  
 
 
 Ca.8.9.10  ābādhavarjanaṃ nityaṃ
                            svasthavṛttānuvartanam/  
 utpannārtivighātaśca marmaṇāṃ paripālanam//  
 
 
 Ca.8.9.11  ata ūrdhvaṃ vikārā ye
                            trimarmīye cikitsite/  
 na proktā marmajāsteṣāṃ kāṃścidvakṣyāmi sauṣadhān//  
 
 
 Ca.8.9.12  kruddhaḥ svaiḥ kopanairvāyuḥ
                            sthānādūrdhvaṃ prapadyate/  
 pīḍayan hṛdayaṃ gatvā śiraḥ śaṅkhau ca pīḍayan//  
 
 
 Ca.8.9.13
                             dhanurvannamayedgātrāṇyākṣipenmohayettathā/  
 (&namayeccākṣipeccāṅgānyucchvāsaṃ niruṇaddhi ca//) kṛcchreṇa
                            cāpyucchvasiti stabdhākṣo 'atha nimīlakaḥ&//  
 
 
 Ca.8.9.14  kapota iva kūjecca niḥsaṃjñaḥ
                            so 'apatantrakaḥ/  
 dṛṣṭiṃ saṃstambhya saṃjñāṃ ca hatvā kaṇṭhena kūjati//  
 
 
 Ca.8.9.15  hṛdi mukte naraḥ svāsthyaṃ
                            yāti mohaṃ vṛte punaḥ/  
 vāyunā dāruṇaṃ prāhureke tamapatānakam//  
 
 
 Ca.8.9.16  śvasanaṃ kaphavātābhyāṃ
                            ruddhaṃ &tasya vimokṣayet/  
 tīkṣṇaiḥ pradhamanaiḥ saṃjñāṃ tāsu muktāsu vindati//  
 
 
 Ca.8.9.17  maricaṃ śigrubījāni viḍaṅgaṃ
                            ca phaṇijjhakam/  
 etāni sūkṣmacūrṇāni dadyācchīrṣavirecanam//  
 
 
 Ca.8.9.18  &tumburūṇyabhayā hiṅgu
                            pauṣkaraṃ lavaṇatrayam/  
 yavakvāthāmbunā peyaṃ hṛdgrahe &cāpatantrake//  
 
 
 Ca.8.9.19  hiṅgvamlavetasaṃ śuṇṭhīṃ
                            sasauvarcaladāḍimam/  
 pibedvātakaphaghnaṃ ca karma hṛdroganuddhitam//  
 
 
 Ca.8.9.20  &śodhanā bastayastīkṣṇā
                            na hitāstasya kṛtsnaśaḥ/  
 sauvarcalābhayāvyoṣaiḥ siddhaṃ tasmai ghṛtaṃ hitam//  
 
 
 Ca.8.9.21
                             &madhurasnigdhagurvannasevanāccintanācchramāt&/  
 śokādvyādhyanuṣaṅgācca vāyunodīritaḥ kaphaḥ//  
 
 
 Ca.8.9.22  yadā 'asau samavaskandya
                            hṛdayaṃ hṛdayāśrayān/  
 samāvṛṇoti jñānādīṃstadā tandropajāyate//  
 
 
 Ca.8.9.23  hṛdaye vyākulībhāvo
                            vākceṣṭendriyagauravam/  
 manobuddhyaprasādaśca tandrāyā lakṣaṇaṃ matam//  
 
 
 Ca.8.9.24  kaphaghnaṃ tatra kartavyaṃ
                            śodhanaṃ śamanāni ca/  
 vyāyāmo raktamokṣaśca bhojyaṃ ca kaṭutiktakam//  
 
 
 Ca.8.9.25  &mūtraukasādo jaṭharaṃ
                            kṛcchramutsaṅgasaṃkṣayau/  
 mūtrātīto 'anilāṣṭhīlā vātabastyuṣṇamārutau//  
 
 
 Ca.8.9.26  vātakuṇḍalikā
                            granthirviḍghāto bastikuṇḍalam/  
 trayodaśaite mūtrasya doṣāstāṃlliṅgataḥ śṛṇu//  
 
 
 Ca.8.9.27  pittaṃ kapho &dvāvapi vā
                            bastau saṃhanyate yadā/  
 mārutena tadā mūtraṃ raktaṃ pītaṃ ghanaṃ sṛjet//  
 
 
 Ca.8.9.28  sadāhaṃ śvetasāndraṃ vā
                            sarvairvā lakṣaṇairyutam/  
 &mūtraukasādaṃ taṃ vidyāt pittaśleṣmaharairjayet//  
 
 
 Ca.8.9.29  vidhāraṇāt pratihataṃ
                            vātodāvartitaṃ yadā/  
 pūrayatyudaraṃ mūtraṃ tadā tadanimittaruk//  
 
 
 Ca.8.9.30
                             apaktimūtraviṭsaṅgaistanmūtrajaṭharaṃ vadet/  
 mūtravairecanīṃ tatra cikitsāṃ saṃprayojayet//  
 
 
 Ca.8.9.31  hiṅgudviruttaraṃ cūrṇaṃ
                            trimarmīye prakīrtitam/  
 &hanyānmūtrodarānāhamādhmānaṃ gudameḍhrayoḥ//  
 
 
 Ca.8.9.32  mūtritasya vyavāyāttu reto
                            vātoddhataṃ cyutam/  
 pūrvaṃ mūtrasya paścādvā sravet kṛcchraṃ taducyate//  
 
 
 Ca.8.9.33  khavaiguṇyānilākṣepaiḥ
                            kiñcinmūtraṃ ca tiṣṭhati/  
 maṇisandhau sravet paścāttadarugvā 'atha cātiruk//  
 
 
 Ca.8.9.34  mūtrotsaṅgaḥ sa
                            vicchinnamuccheṣaguruśephasaḥ&/  
 vātākṛtirbhavedvātānmūtre śuṣyati saṃkṣayaḥ//  
 
 
 Ca.8.9.35  ciraṃ dhārayato mūtraṃ
                            tvarayā na pravartate/  
 mehamānasya mandaṃ vā mūtrātītaḥ sa ucyate//  
 
 
 Ca.8.9.36  ādhmāpayan bastigudaṃ ruddhvā
                            vāyuścalonnatām/  
 kuryāttīvrārtimaṣṭhīlāṃ mūtraviṇmargarodhinīm//  
 
 
 Ca.8.9.37  &mūtraṃ dhārayato bastau
                            vāyuḥ kruddho vidhāraṇāt/  
 mūtrarodhārtikaṇḍūbhirvātabastiḥ sa ucyate//  
 
 
 Ca.8.9.38  uṣmaṇā soṣmakaṃ mūtraṃ
                            śoṣayan raktapītakam/  
 uṣṇavātaḥ sṛjet kṛcchrādvbastyupasthārtidāhavān//  
 
 
 Ca.8.9.39  gatisaṅgādudāvṛttaḥ sa
                            mūtrasthānamārgayoḥ/  
 mūtrasya viguṇo vāyurbhagnavyāviddhakuṇḍalī//  
 
 
 Ca.8.9.40  mūtraṃ vihanti
                            saṃstambhabhaṅgagauravaveṣṭanaiḥ/  
 tīvraruṅmūtraviṭsaṅgairvātakuṇḍaliketi sā//  
 
 
 Ca.8.9.41  raktaṃ vātakaphādduṣṭaṃ
                            bastidvāre sudāruṇam/  
 granthiṃ kuryāt sa kṛcchreṇa sṛjenmūtraṃ tadāvṛtam//  
 
 
 Ca.8.9.42  aśmarīsamaśūlaṃ taṃ
                            raktagranthiṃ pracakṣate/  
 rūkṣadurbalayorvātenodāvṛttaṃ śakṛdyadā//  
 
 
 Ca.8.9.43  mūtrasrotaḥ prapadyeta
                            viṭsaṃsṛṣṭaṃ tadā naraḥ/  
 viṅgandhaṃ mūtrayet kṛcchrādviḍvighātaṃ vinirdiśet//  
 
 
 Ca.8.9.44
                             drutādhvalaṅghanāyāsādabhighātāt prapīḍanāt/  
 svasthānādbastirudvṛttaḥ sthūlastiṣṭhati garbhavat//  
 
 
 Ca.8.9.45  śūlaspandanadāhārto binduṃ
                            binduṃ sravatyapi/  
 pīḍitastu sṛjeddhārāṃ saṃstambhodveṣṭanārtimān//  
 
 
 Ca.8.9.46  bastikuṇḍalamāhustaṃ ghoraṃ
                            śastraviṣopamam/  
 pavanaprabalaṃ prāyo durnivāramabuddhibhiḥ//  
 
 
 Ca.8.9.47  tasmin pittānvite dāhaḥ śūlaṃ
                            mūtravivarṇatā/  
 śleṣmaṇā &gauravaṃ śophaḥ snigdhaṃ mūtraṃ ghanaṃ sitam//  
 
 
 Ca.8.9.48  śleṣmaruddhabilo bastiḥ
                            pittodīrṇo na sidhyati/  
 avibhrāntabilaḥ sādhyo na tu yaḥ kuṇḍalīkṛtaḥ//  
 
 
 Ca.8.9.49  syādbastau kuṇḍalībhūte
                            &hṛnmohaḥ śvāsa eva ca/  
 doṣādhikyamavekṣyaitān mūtrakṛcchraharairjayet//  
 
 
 Ca.8.9.50  bastimuttarabastiṃ ca
                            sarveṣāmeva dāpayet/  
 puṣpanetraṃ tu haimaṃ syācchlakṣṇamauttarabastikam//  
 
 
 Ca.8.9.51  &jātyaśvahanavṛntena
                            samaṃ gopucchasaṃsthitam/  
 raupyaṃ vā sarṣapacchidraṃ dvikarṇaṃ dvādaśāṅgulam//  
 
 
 Ca.8.9.52  tenājabastiyuktena
                            snehasyārdhapalaṃ nayet/  
 yathāvayoviśeṣeṇa snehamātrāṃ vikalpya vā//  
 
 
 Ca.8.9.53  snātasya bhuktabhaktasya
                            rasena payasā 'api vā/  
 &sṛṣṭaviṇmūtravegasya pīṭhe jānusame mṛdau//  
 
 
 Ca.8.9.54  ṛjoḥ sukhopaviṣṭasya hṛṣṭe
                            muḍhre ghṛtāktayā/  
 śalākayā 'anviṣya gatiṃ yadyapratihatā vrajet//  
 
 
 Ca.8.9.55  tataḥ śephaḥpramāṇena
                            puṣpanetraṃ praveśayet/  
 gudavanmūtramārgeṇa praṇayedanu sevanīm//  
 
 
 Ca.8.9.56  &hiṃsyādatigataṃ
                            bastimūne sneho na gacchati/  
 sukhaṃ prapīḍya niṣkampaṃ niṣkarṣennetrameva ca//  
 
 
 Ca.8.9.57  pratyāgate dvitīyaṃ ca
                            tṛtīyaṃ ca pradāpayet/  
 anāgacchannupekṣyastu rajanīvyuṣitasya ca//  
 
 
 Ca.8.9.58
                             pippalīlavaṇāgāradhūmāpāmārgasarṣapaiḥ/  
 vārtākurasanirguṇḍīśampākaiḥ sasahācaraiḥ//  
 
 
 Ca.8.9.59  mūtrāmlapiṣṭaiḥ
                            saguḍairvartiṃ kṛtvā praveśayet/  
 agre tu sarṣapākārāṃ paścārdhe māṣasaṃmitām//  
 
 
 Ca.8.9.60  netradīrghāṃ ghṛtābhyaktāṃ
                            sukumārāmabhaṅgurām/  
 netravanmūtranāḍyāṃ tu pāyau cāṅguṣṭhasaṃmitām//  
 
 
 Ca.8.9.61  snehe pratyāgate
                            tābhyāmānuvāsaniko vidhiḥ/  
 parihāraśca savyāpat sasamyagdattalakṣaṇaḥ//  
 
 
 Ca.8.9.62  strīṇāmārtavakāle tu
                            pratikarma tadācaret/  
 garbhāsanā sukhaṃ snehaṃ tadā++ādatte hyapāvṛtā//  
 
 
 Ca.8.9.63  &garbhaṃ yonistadā
                            śīghraṃ jite gṛhṇāti mārute/  
 bastijeṣu vikāreṣu yonivibhraṃśajeṣu ca//  
 
 
 Ca.8.9.64  yoniśūleṣu tīvreṣu
                            yonivyāpatsvavṛgdare/  
 aprasravati mūtre ca binduṃ sravatyapi//  
 
 
 Ca.8.9.65  vidadhyāduttaraṃ bastiṃ
                            &yathāsvauṣadhasaṃskṛtam/  
 puṣpanetrapramāṇaṃ tu pramadānāṃ daśāṅgulam//  
 
 
 Ca.8.9.66  mūtrasrotaḥparīṇāhaṃ
                            mudgasroto+&anuvāhi ca/  
 apatyamārge nārīṇāṃ vidheyaṃ caturaṅgulam//  
 
 
 Ca.8.9.67  dvyaṅgulaṃ mūtramārge tu
                            bālāyāstvekamaṅgulam/  
 uttānāyāḥ śayānāyāḥ samyak saṅkocya sakthinī//  
 
 
 Ca.8.9.68  athāsyāḥ
                            praṇayennetramanuvaṃśagataṃ sukham/  
 dvistriścaturiti snehānahorātreṇa yojayet//  
 
 
 Ca.8.9.69  &bastau, bastau praṇīte
                            ca vartiḥ pīnatarā bhavet/  
 trirātraṃ karma kurvīta snehamātrāṃ vivardhayet//  
 
 
 Ca.8.9.70  anenaiva vidhānena karma
                            kuryāt punastryahāt/  
 ataḥ śirovikārāṇāṃ kaścidbhedaḥ pravakṣyate//  
 
 
 Ca.8.9.71  raktapittānilā duṣṭāḥ
                            śaṅkhadeśe vimūrcchitāḥ/  
 tīvrarugdāharāgaṃ hi śophaṃ kurvanti dāruṇam//  
 
 
 Ca.8.9.72  sa śiro viṣavadvegī
                            nirudhyāśu galaṃ tathā/  
 &trirātrājjīvitaṃ hanti śaṅkhako nāma& nāmataḥ//  
 
 
 Ca.8.9.73  &paraṃ tryahājjīvati cet
                            pratyākhyāyācaret kriyām/  
 śirovirekasekādi sarvaṃ vīsarpanucca yat//  
 
 
 Ca.8.9.74  &rūkṣātyadhyaśanāt
                            pūrvavātāvaśyāyamaithunaiḥ/  
 vegasaṃdhāraṇāyāsavyāyāmaiḥ kupito 'anilaḥ//  
 
 
 Ca.8.9.75  kevalaḥ sakapho
                            &vā 'ardhaṃ gṛhītvā śirasastataḥ/  
 manyābhrūśaṅkhakarṇākṣilalāṭārdho 'ativedanām//  
 
 
 Ca.8.9.76  śastrāraṇinibhāṃ kuryāttīvrāṃ
                            so 'ardhāvabhedakaḥ/  
 nayanaṃ vā 'athavā śrotramativṛddho vināśayet//  
 
 
 Ca.8.9.77  catuḥsnehottamā mātrā
                            śiraḥkāyavirecanam/  
 nāḍīsvedo ghṛtaṃ jīrṇaṃ bastikarmānuvāsanam//  
 
 
 Ca.8.9.78  upanāhaḥ śirobastirdahanaṃ
                            cātra śasyate/  
 pratiśyāye śiroroge yaccoddiṣṭaṃ cikitsitam//  
 
 
 Ca.8.9.79
                             sandhāraṇādajīrṇādyairmastiṣkaṃ raktamārutau/  
 duṣṭau dūṣayatastacca duṣṭaṃ tābhyāṃ vimūrcchitam//  
 
 
 Ca.8.9.80
                             sīryodaye 'aṃśusaṃtāpāddravaṃ& viṣyandate śanaiḥ/  
 tato dine śiraḥśūlaṃ dinavṛddhyā vivardhate//  
 
 
 Ca.8.9.81  dinakṣaye tataḥ styāne
                            mastiṣke saṃpraśāmyati/  
 sūryāvartaḥ sa tatra syāt sarpirauttarabhaktikam//  
 
 
 Ca.8.9.82  śiraḥkāyavirekau ca mūrdhnā
                            &trisnehadhāraṇam/  
 jāṅgalairupanāhaśca ghṛtakṣīraiśca secanam&//  
 
 
 Ca.8.9.83
                             barhitittirilāvādiśṛtakṣīrotthitaṃ ghṛtam/  
 syānnāvanaṃ jīvanīyakṣīrāṣṭaguṇasādhitam//  
 
 
 Ca.8.9.84
                             (&upavāsātiśokātirūkṣaśītālpabhojanaiḥ/) duṣṭā doṣāstrayo
                            &manyāpaścādghāṭāsu vedanām//  
 
 
 Ca.8.9.85  tīvrāṃ kurvanti &sā
                            cākṣibhrūśaṅkheṣvavatiṣṭhate/  
 spandanaṃ gaṇḍapārśvasya netrarogaṃ hanugraham//  
 
 
 Ca.8.9.86  so 'anantavātastaṃ hanyāt
                            sirārkāvartanāśanaiḥ/  
 vāto rūkṣādibhiḥ kruddhaḥ śiraḥkampamudīrayet//  
 
 
 Ca.8.9.87
                             tatrāmṛtābalārāsnāmahāśvetāśvagandhakaiḥ/  
 snehasvedādi vātaghnaṃ śastaṃ nasyaṃ ca tarpaṇam//  
 
 
 Ca.8.9.88  nastaḥkarma ca kurvīta
                            śirorogeṣu śāstravid/  
 dvāraṃ hi śiraso nāsā tena tad vyāpya hanti tān//  
 
 
 Ca.8.9.89  nāvanaṃ cāvapīḍaśca dhmāpanaṃ
                            dhūma eva ca/  
 pratimarśaśca vijñeyaṃ nastaḥkarma tu pañcadhā//  
 
 
 Ca.8.9.90  snehanaṃ śodhanaṃ caiva
                            dvividhaṃ nāvanaṃ smṛtam/  
 śodhanaḥ stambhanaśca syādavapīḍo dvidhā &mataḥ//  
 
 
 Ca.8.9.91  cūrṇasyādhmāpanaṃ taddhi
                            &dehasrotoviśodhanam/  
 vijñeyastrividho dhūmaḥ prāguktaḥ śamanādikaḥ//  
 
 
 Ca.8.9.92  pratimarśo bhavet sneho
                            nirdoṣa ubhayārthakṛt/  
 evaṃ tadrecanaṃ karma tarpaṇaṃ śamanaṃ tridhā//  
 
 
 Ca.8.9.93  stambhasuptigurutvādyāḥ
                            ślaiṣmikā ye śirogadāḥ/  
 śirovirecanaṃ teṣu nastaḥkarma praśasyate//  
 
 
 Ca.8.9.94  ye ca vātātmakā rogāḥ
                            śiraḥkampārditādayaḥ/  
 śirasastarpaṇaṃ teṣu nastaḥkarma &praśasyate//  
 
 
 Ca.8.9.95  raktapittādirogeṣu śamanaṃ
                            nasyamiṣyate/  
 dhmāpanaṃ dhūmapānaṃ ca tathā yogyeṣu &śasyate//  
 
 
 Ca.8.9.96  (&doṣādikaṃ samīkṣyaiva
                            bhiṣak samyak ca kārayet/) phalādi bheṣajaṃ proktaṃ śiraso
                            yadvirecanam//  
 
 
 Ca.8.9.97  taccūrṇaṃ kalpayettena pacet
                            snehaṃ virecanam/  
 yaduktaṃ madhuraskandhe bheṣajaṃ tena tarpaṇam//  
 
 
 Ca.8.9.98  sādhayitvā bhiṣak snehaṃ
                            nastaḥ kuryādvidhānavit/  
 prāksūrye madhyasūrye vā prākkṛtāvaśyakasya ca//  
 
 
 Ca.8.9.99  uttānasya śayānasya śayane
                            svāstṛte sukham/  
 pralambaśirasaḥ kiñcit kiñcit pādonnatasya ca//  
 
 
 Ca.8.9.100  dadyānnāsāpuṭe snehaṃ
                            tarpaṇaṃ buddhimān bhiṣak/  
 anavākśiraso nasyaṃ na śiraḥ pratipadyate//  
 
 
 Ca.8.9.101  atyavākśiraso nasyaṃ
                            mastuluṅge 'avatiṣṭhati/  
 ata evaṃśayānasya śuddhyarthaṃ svedayecchiraḥ//  
 
 
 Ca.8.9.102  saṃsvedya nāsāmunnamya
                            vāmenāṅguṣṭhaparvaṇā/  
 hastena dakṣiṇe nātha kuryādubhyataḥ samam//  
 
 
 Ca.8.9.103  praṇāḍyā picunā vā 'api
                            nastaḥsnehaṃ yathāvidhi/  
 kṛte ca svedayedbhūya ākarṣecca punaḥ punaḥ//  
 
 
 Ca.8.9.104  taṃ snehaṃ śleṣmaṇā
                            &sākaṃ tathā sneho na tiṣṭhati/  
 svedenotkleśitaḥ śleṣmā nastaḥkarmaṇyupasthitaḥ&//  
 
 
 Ca.8.9.105  bhūyaḥ snehasya śaityena
                            śirasi styāyate& tataḥ/  
 śrotramanyāgalādyeṣu vikārāya sa kalpate//  
 
 
 Ca.8.9.106  tato nastaḥkṛte dhūmaṃ
                            pibet kaphavināśanam&/  
 hitānnabhuṅnivātoṣṇasevī syānniyatendriyaḥ//  
 
 
 Ca.8.9.107  vidhireṣo 'avapīḍasya kāryaḥ
                            pradhmāpanasya tu/  
 tat &ṣaḍaṅgulayā nāḍyā dhameccūrṇaṃ mukhena tu//  
 
 
 Ca.8.9.108  viriktaśirasaṃ &tūṣṇaṃ
                            pāyayitvā 'ambu bhojayet/  
 laghu triṣvaviruddhaṃ ca nivātasthamatandritaḥ//  
 
 
 Ca.8.9.109  virekaśuddho doṣasya
                            kopanaṃ yasya sevate/  
 sa doṣo vicaraṃstatra karoti svān gadān bahūn//  
 
 
 Ca.8.9.110  yathāsvaṃ vihitāṃ teṣu
                            kriyāṃ kuryādvicakṣaṇaḥ/  
 akālakṛtajātānāṃ rogāṇāmanurūpataḥ//  
 
 
 Ca.8.9.111  &ajīrṇe bhojane bhukte
                            toye pīte 'atha durdine/  
 pratiśyāye nave &snāte snehapāne 'anuvāsane//  
 
 
 Ca.8.9.112  nāvanaṃ snehanaṃ rogān
                            karoti ślaiṣmikān bahūn/  
 tatra śleṣmaharaḥ sarvastīkṣṇoṣṇādirvidhirhitaḥ//  
 
 
 Ca.8.9.113  kṣāme virecite garbhe
                            vyāyāmābhihate tṛṣi/  
 vāto rūkṣeṇa nasyena kruddhaḥ svāñjanayednādgadān//  
 
 
 Ca.8.9.114  tatra vātaharaḥ sarvo
                            vidhiḥ snehanabṛṃhaṇaḥ/  
 svedādiḥ, syādghṛtaṃ &kṣīraṃ garbhiṇyāstu viśeṣataḥ//  
 
 
 Ca.8.9.115  jvaraśokātitaptānāṃ timiraṃ
                            madyapasya tu/  
 rūkṣśaiḥ śītāñjanairlepaiḥ puṭapākaiśca &sādhayet//  
 
 
 Ca.8.9.116  snehanaṃ śodhanaṃ caiva
                            dvividhaṃ &nāvanaṃ matam/  
 pratimarśastu nasyārthaṃ karoti na ca doṣavān//  
 
 
 Ca.8.9.117  nastaḥ snehāṅguliṃ dadyāt
                            prātarniśi ca sarvadā/  
 na cocchiṅghedarogāṇāṃ pratimarśaḥ sa dārḍyakṛt//  
 
 Ca.8.9.118  tatra ślokau--- 
 
  trīṇi yasmāt pradhānāni marmāṇyabhihateṣu ca/  
 teṣu liṅgaṃ cikitsāṃ ca rogabhedāśca sauṣadhāḥ//  
 
 
 Ca.8.9.119  vidhiruttarabasteśca
                            nastaḥkarmavidhistathā/  
 savyāpadbheṣajaṃ siddhau marmākhyāyāṃ prakīrtitam//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        siddhisthāne trimarmīyasiddhirnāma navamo 'adhyāyaḥ//9// 
 
 
                    daśamo 'adhyāyaḥ/
                     Ca.8.10.1  athāto bastisiddhiṃ
                        vyākhyāsyāmaḥ//  
 Ca.8.10.2  iti ha smāha bhagavānātreyaḥ//  
 
 Ca.8.10.3  siddhānāṃ bastīnāṃ śastānāṃ
                            teṣu teṣu rogeṣu/  
 śṛṇvagniveśa! gadataḥ siddhiṃ siddhipradāṃ bhiṣajām//  
 
 
 Ca.8.10.4  baladoṣakālarogaprakṛtīḥ
                            pravibhajya yojitāḥ samyak/  
 svaiḥ svairauṣadhavargaiḥ svān &svān rogānniyacchanti//  
 
 
 Ca.8.10.5  karmānyadbastisamaṃ na
                            vidyate śīghrasukhaviśodhitvāt/  
 āśvapatarpaṇatarpaṇayogācca niratyayatvācca//  
 
 
 Ca.8.10.6  satyapi doṣaharatve
                            kaṭutīkṣṇoṣṇādi bheṣajādānāt/  
 duḥkhodgārotkleśāhṛdyatvakoṣṭharujā vireke syuḥ//  
 
 
 Ca.8.10.7  avirecyau śiśuvṛddhau
                            tāvaprāptaprahīnadhātubalau/  
 āsthāpanameva tayoḥ sarvārthakṛduttamaṃ karma//  
 
 
 Ca.8.10.8
                             balavarṇaharṣamārdavagātrasnehānnṛṇāṃ dadātyāśu/  
 anuvāsanaṃ nirūhaścottarabastiśca sa trividhaḥ//  
 
 
 Ca.8.10.9  śākhāvātārtānāṃ
                            &sakuñcitastabdhabhagnarugṇānām/  
 viṭsaṅgādhmānāruciparikartirugādiṣu ca śastaḥ//  
 
 
 Ca.8.10.10  uṣṇārtānāṃ śītāñchītārtānāṃ
                            tathā sukhoṣṇāṃśca/  
 tadyogyauṣadhayuktān bastīn saṃtarkya& viniyujyāt//  
 
 
 Ca.8.10.11  bastīnna bṛṃhaṇīyān
                            &dadyād vyādhiṣu viśodhanīyeṣu/  
 medasvino viśodhyā ya 'api narāḥ kuṣṭhamehārtāḥ//  
 
 
 Ca.8.10.12  na
                            kṣīṇakṣatadurbalamūrcchitakṛśaśuṣkadehānām/  
 yuñjādviśodhanīyān doṣanibaddhāyuṣo ye ca//  
 
 
 Ca.8.10.13  vājīkaraṇe 'asṛkpittayośca
                            madhughṛtapayoyuktāḥ/  
 śastāḥ satailamūtrāranālalavaṇāśca& kaphavāte//  
 
 
 Ca.8.10.14  yuñjāddravyāṇi bastiṣvamlaṃ
                            mūtraṃ payaḥ surāṃ kvāthān/  
 avirodhāddhātūnāṃ rasayonitvācca jalamuṣṇam//  
 
 
 Ca.8.10.15
                             suradāruśatāhvailākuṣṭhamadhukapippalīmadhusnehāḥ/  
 ūrdhvānulomabhāgāḥ sasarṣapāḥ śarkarā lavaṇam//  
 
 
 Ca.8.10.16  &āvāpā bastīnāmataḥ
                            prayojyāni yeṣu yāni syuḥ/  
 yuktāni saha kaṣāyaistānyuttarataḥ pravakṣyāmi//  
 
 
 Ca.8.10.17  cirajātakaṭhinabaleṣu
                            vyādhiṣu tīkṣṇā viparyaye mṛdavaḥ/  
 saprativāpakaṣāyā yojyāstvanuvāsananirūhāḥ//  
 
 
 Ca.8.10.18  ardhaślokairataḥ siddhān
                            nānāvyādhiṣu &sarvaśaḥ/  
 bastīn vīryasamairbhāgairyathārhāloḍanāñchṛṇu//  
 
 
 Ca.8.10.19  bilvo 'agnimanthaḥ śyonākaḥ
                            kāśmaryaḥ pāṭalistathā/  
 śālaparṇī pṛśniparṇī bṛhatyau vardhamānakaḥ//  
 
 
 Ca.8.10.20  yavāḥ kulatthāḥ kolāni
                            sthirā ceti trayo 'anile/  
 śasyante sacatuḥsnehāḥ piśitasya rasānvitāḥ//  
 
 
 Ca.8.10.21
                             nalavañjulavānīraśatapatrāṇi śaivalam/  
 mañjiṣṭhā sārivā 'anantā payasyā madhuyaṣṭikā//  
 
 
 Ca.8.10.22  candanaṃ padmakośīraṃ
                            tuṅgaṃ te paittike trayaḥ/  
 saśarkarākṣaudraghṛtāḥ sakṣīrā bastayo hitāḥ//  
 
 
 Ca.8.10.23  arkastathaiva cālarka
                            ekāṣṭhīlā punarnavā/  
 haridrā triphalā mustaṃ pītadāru kuṭannaṭam//  
 
 
 Ca.8.10.24  pippalyaścitrakaśceti
                            trayaste śleṣmarogiṣu&/  
 sakṣārakṣaudragomūtrā nātisnehānvitā hitāḥ//  
 
 
 Ca.8.10.25
                             phalajīmūtakekṣvākudhāmārgavakavatsakāḥ&/  
 śyāmā ca &triphalā caiva sthirā dantī dravantyapi//  
 
 
 Ca.8.10.26  prakīryā codakīryā ca
                            nīlinī kṣīriṇī tathā/  
 saptalā śaṅkhinī lodhraṃ phalaṃ kampillakasya ca//  
 
 
 Ca.8.10.27  catvāro mūtrasiddhāste
                            pakvāśayaviśodhanāḥ/  
 (vyastairapi samastaiśca caturyogā udāhṛtāḥ&//)  
 
 
 Ca.8.10.28  kākolī kṣīrakākolī
                            &mudgaparṇī śatāvarī/  
 vidārī madhuyaṣṭyāhvā śṛṅgāṭakakaśeruke//  
 
 
 Ca.8.10.29  ātmaguptāphalaṃ māṣāḥ
                            sagodhūmā yavāstathā/  
 &jalajānūpajaṃ māṃsamityete śukramāṃsalāḥ&//  
 
 
 Ca.8.10.30  jīvantī cāgnimanthaśca
                            dhātakīpuṣpavatsakau/  
 pragrahaḥ khadiraḥ kuṣṭhaṃ śamī piṇḍītako yavāḥ//  
 
 
 Ca.8.10.31  priyaṅgū raktamūlī ca
                            taruṇī svarṇayūthikā/  
 vaṭādyāḥ kiṃśukaṃ lodhramiti sāṃgrāhikā matāḥ//  
 
 
 Ca.8.10.32  &parisrāve śṛtaṃ kṣīraṃ
                            savṛścīrapunarnavam/  
 ākhupariṇikayā vā 'api taṇḍulīyakayuktayā//  
 
 
 Ca.8.10.33
                             kālaṅkatakakāṇḍekṣudarbhapoṭagalekṣubhiḥ&/  
 dāhaghraḥ saghṛtakṣīro dvitīyaścotpalādibhiḥ//  
 
 
 Ca.8.10.34  karbudārāḍhakīnīpavidulaiḥ
                            kṣīrasādhitaiḥ/  
 bastiḥ pradeyo bhiṣajā śītaḥ samadhuśarkaraḥ//  
 
 
 Ca.8.10.35  parikarte tathā vṛntaiḥ
                            śrīparṇīkovidārajaiḥ/  
 (deyo bastiḥ suvaidyaistu yathāvadviditakriyaiḥ&//)  
 
 
 Ca.8.10.36  &bastiḥ śālmalivṛntānāṃ
                            kṣīrasiddho ghṛtānvitaḥ/  
 hitaḥ pravāhaṇe tadvadveṣṭaiḥ śālmalikasya ca//  
 
 
 Ca.8.10.37
                             aśvāvarohikākākanāsārājakaśerukaiḥ/  
 siddhāḥ kṣīre 'atiyoge syuḥ kṣaudrāñjanaghṛtairyutāḥ//  
 
 
 Ca.8.10.38  nyagrodhādyaiścaturbhiśca
                            tenaiva vidhinā paraḥ/  
 bṛhatī kṣīrakākolī pṛśniparṇī śatāvarī//  
 
 
 Ca.8.10.39
                             kāśmaryabadarīdūrvāstathośīrapriyaṅgavaḥ/  
 jīvādāne śṛtau kṣīre dvau ghṛtāñjanasaṃyutau//  
 
 
 Ca.8.10.40  bastī pradeyau bhiṣajā
                            śītau samadhuśarkarau/  
 go 'avyajāmahiṣīkṣīrairjīvanīyayutaistathā//  
 
 
 Ca.8.10.41
                             śaśaiṇadakṣamārjāramahiṣāvyajaśoṇitaiḥ/  
 sadyaskairmṛditairbastirjīvādāne praśasyate//  
 
 
 Ca.8.10.42
                             madhūkamadhukadrākṣādūrvākāśmaryacandanaiḥ/  
 tenaiva vidhinā bastirdeyaḥ sakṣaudraśarkaraḥ//  
 
 
 Ca.8.10.43
                             mañjiṣṭhāsārivānantāpayasyāmadhukaistathā/  
 śarkarācandanadrākṣāmadhudhātrīphalotpalaiḥ/  
 raktapitte, pramehe tu kaṣāyaḥ somavalkajaḥ//  
 
 
 Ca.8.10.44
                             gulmātisārodāvartastambhasaṅkucitādiṣu/  
 sarvāṅgaikāṅgarogeṣu rogeṣvevaṃvidheṣu ca//  
 
 
 Ca.8.10.45  yathāsvairauṣadhaiḥ siddhān
                            bastīn dadyādvicakṣaṇaḥ/  
 pūrvoktena vidhānena kurvan yogān pṛthagvidhān//  
 
 Ca.8.10.46  tatra ślokāḥ--- 
 
  trikāstrayo 'anilādīnāṃ catuṣkāścāpare trayaḥ/  
 pakvāśayaviśuddhyarthaṃ vṛṣyāḥ sāṃgrāhikāstathā//  
 
 
 Ca.8.10.47  parisrāve tathā dāhe
                            parikarte pravāhaṇe/  
 sātiyoge matau dvau dvau jīvādāne tathā trayaḥ//  
 
 
 Ca.8.10.48  dvau raktapitte mehe ca
                            ekatriṃśacca sapta te/  
 sulabhālpauṣadhakleśā bastayo guṇavattamāḥ//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        siddhisthāne bastisiddhirnāma daśamo 'adhyāyaḥ//10// 
 
 
                    ekādaśo 'adhyāyaḥ/
                     Ca.8.11.1  athātaḥ phalamātrāsiddhiṃ
                        vyākhyāsyāmaḥ//  
 Ca.8.11.2  iti ha smāha bhagavānātreyaḥ//  
 
 Ca.8.11.3
                             bhagavantamudārasattvadhīśrutivijñānasamṛddhamatrijam/  
 phalabastivaratvaniścaye savivādā munayo 'abhyupāgaman//  
 
 
 Ca.8.11.4  bhṛgukauśikakāpyaśaunakāḥ
                            sapulastyāsitagautamādayaḥ/  
 katamat pravaraṃ phalādiṣu smṛtamāsthāpanayojanāsviti//  
 
 
 Ca.8.11.5  kaphapittaharaṃ varaṃ
                            phaleṣvatha jīmūtakamāha śaunakaḥ/  
 mṛduvīryatayā 'abhinatti tacchakṛdityāha nṛpo 'atha vāmakaḥ//  
 
 
 Ca.8.11.6  kaṭutumbamamanyatottamaṃ
                            vamane doṣasamīraṇaṃ ca tat/  
 &tadavṛṣyamaśaityatīkṣṇatākaṭuraukṣyāditi gautamo 'abravīt//  
 
 
 Ca.8.11.7  kaphapittanirbahaṇaṃ paraṃ sa
                            ca &dhāmārgavamityamanyata/  
 tadamanyata vātalaṃ punarbaḍiśo glānikaraṃ balāpaham//  
 
 
 Ca.8.11.8  kuṭajaṃ praśaśaṃsa cottamaṃ
                            na balaghnaṃ kaphapittahāri ca/  
 ativijjalamaurdhvabhāgikaṃ pavanakṣobhi ca kāpya āha tat//  
 
 
 Ca.8.11.9  kṛtavedhanamāha vātalaṃ
                            kaphapittaṃ prabalaṃ harediti/  
 tadasādhviti bhadraśaunakaḥ kaṭukaṃ cātibalaghnamityapi//  
 
 
 Ca.8.11.10  iti tadvacanāni hetubhiḥ
                            suvicitrāṇi niśamya buddhimān&/  
 praśaśaṃsa phaleṣu niścayaṃ paramaṃ cātrisuto 'abravīdidam//  
 
 
 Ca.8.11.11  phaladoṣaguṇān sarasvatī
                            pratisarvairapi samyagīritā/  
 na tu kiṃcidadoṣanirguṇaṃ guṇabhūyastvamato vicintyate&//  
 
 
 Ca.8.11.12  iha kuṣṭhahitā garāgarī
                            hitamikṣvāku tu mehine matam/  
 kuṭajasya phalaṃ hṛdāmaye pravaraṃ koṭhaphalaṃ ca pāṇḍuṣu//  
 
 
 Ca.8.11.13  udare kṛtavedhanaṃ hitaṃ,
                            madanaṃ sarvagadāvirodhi tu/  
 madhuraṃ sakaṣāyatiktakaṃ tadarūkṣaṃ sakaṭūṣṇavijjalam//  
 
 
 Ca.8.11.14  kaphapittahṛdāśukāri
                            cāpyanapāyaṃ pavanānulomi ca/  
 phalanāma viśeṣatastvato labhate 'anyeṣu phaleṣu satsvapi//  
 
 
 Ca.8.11.15  guruṇeti vacasyudāhṛte
                            munisaṅghena ca pūjite &tataḥ/  
 praṇipatya mudā samanvitaḥ sahitaḥ śiṣyagaṇo 'anupṛṣṭavān//  
 
 
 Ca.8.11.16  sarvakarmaguṇakṛdguruṇokto
                            bastirūrdhvamatha naiti nābhitaḥ/  
 nābhyadho gudamataḥ sa śarīrāt sarvataḥ kathamapohati doṣān&//  
 
 
 Ca.8.11.17  tadgururabravīdidaṃ śarīraṃ
                            tantrayate 'anilaḥ saṅgavighātāt&/  
 kevala eva doṣasahito vā svāśayagaḥ prakopamupayāti//  
 
 
 Ca.8.11.18  taṃ pavanaṃ
                            sapittakaphaviṭkaṃ śuddhikaro 'anulomayati bastiḥ/  
 sarvaśarīragaśca gadasaṃghastatpraśamāt praśāntimupayāti//  
 
 
 Ca.8.11.19
                             &athādhigamyārthamakhaṇḍitaṃ dhiyā
                            &gajoṣṭragośvāvyajakarma roganut/  
 apṛcchadenaṃ sa ca bastimabravīdvidhiṃ ca tasyāha punaḥ pracoditaḥ//  
 
 
 Ca.8.11.20  ājoraṇau saumya gajoṣṭrayoḥ
                            kṛte gavāśvayorbastimuśanti māhiṣam/  
 ajāvikānāṃ tu jaradgavodbhavaṃ vadanti bastiṃ tadupāyacintakāḥ//  
 
 
 Ca.8.11.21  aratnimaṣṭādaśaṣoḍaśāṅgulaṃ
                            tathaiva netraṃ hi &daśāṅgulaṃ kramāt/  
 gajoṣṭragośvāvyajabastisaṃdhau caturthabhāgopanayaṃ hitaṃ vadet&//
                         
 
 
 Ca.8.11.22  &prasthastvajāvyorhi
                            nirūhamātrā gavādiṣu dvitriguṇaṃ yathābalam/  
 nirūhamuṣṭrasya tathā++āḍhakadvayaṃ gajasya vṛddhistvanuvāsane 'aṣṭamaḥ//
                         
 
 
 Ca.8.11.23  kaliṅgakuṣṭhe madhukaṃ ca
                            pippalī vacā śatāhvā madanaṃ rasāñjanam/  
 hitāni sarveṣu guḍaḥ sasaindhavo dvipañcamūlaṃ ca vikalpanā tviyam//  
 
 
 Ca.8.11.24
                             gaje 'adhikā 'aśvatthavaṭāśvakarṇakāḥ
                            sakhādirapragrahaśālatālajāḥ/  
 tathā ca parṇyau dhavaśigrupāṭalīmadhūkasārāḥ sanikumbhacitrakāḥ//  
 
 
 Ca.8.11.25
                             palāśabhūtīkasurāhvarohiṇīkaṣāya uktastvadhiko gavāṃ hitaḥ/  
 palāśadantīsuradārukattṛṇadravantya uktāsturagasya cādhikāḥ//  
 
 
 Ca.8.11.26  kharoṣṭrayoḥ
                            pīlukarīrakhādirāḥ &śamyākabilvādigaṇasya ca cchadāḥ/ajāvikānāṃ
                            triphalāparūṣakaṃ kapitthakarkandhu sabilvakolajam//  
 
 
 Ca.8.11.27  athāgniveśaḥ satatāturān
                            narān hitaṃ &ca papraccha gurustadāha ca/  
 sadā++āturāḥ śrotriyarājasevakāstathaiva veśyā saha paṇyajīvibhiḥ//  
 
 
 Ca.8.11.28  dvijohi
                            &vedādhyayanavratāhnikakriyādibhirdehahitaṃ na &ceṣṭate/  
 nṛpopasevī nṛpacittarakṣaṇāt &parānurodhādbahucintanādbhayāt//  
 
 
 Ca.8.11.29
                             nṛcittavartinyupacāratatparā mṛjābhi(vi)bhūṣāniratā paṇāṅganā/  
 sadāsanādatyanubandhavikrayakrayādilobhādapi paṇyajīvinaḥ//  
 
 
 Ca.8.11.30  sadaiva te
                            hyāgataveganigrahaṃ &samācarante na ca kālabhojanam/  
 akālanirhāravihārasevino bhavanti ye 'anye 'api sadā++āturāśca te//  
 
 
 Ca.8.11.31  samīraṇaṃ
                            vegavidhāraṇoddhataṃ vibandhasarvāṅgarujākaraṃ bhiṣak/  
 samīkṣya teṣāṃ phalavartimāditaḥ sukalpitāṃ snehavatīṃ prayojayet//  
 
 
 Ca.8.11.32
                             punarnavairaṇḍanikumbhacitrakān sadevadārutrivṛtānidigdhikān/  
 mahānti mūlāni ca pañca yāni vipācya mūtre dadhimastusaṃyute//  
 
 
 Ca.8.11.33  satailasarpirlavaṇaiśca
                            pañcabhirvimūrcchitaṃ bastimatha prayojayet/  
 nirūhitaṃ dhanvarasena bhojitaṃ nikumbhatailena tato 'anuvāsayet//  
 
 
 Ca.8.11.34  balāṃ sarāsnāṃ
                            phalabilvacitrakān dvipañcamūlaṃ &kṛtamālakāt phalam/  
 yavān kulatthāṃśca pacejjalāḍhake rasaḥ sa peṣyaistu kaliṅgakādibhiḥ//
                         
 
 
 Ca.8.11.35
                             &satilasarpirguḍasaindhavo hitaḥ sadāturāṇāṃ
                            balavarṇavardhanaḥ/  
 tathā 'anuvāsye madhukena sādhitaṃ phalena bilvena śatāhvayā 'api vā//  
 
 
 Ca.8.11.36  sajīvanīyastu
                            raso 'anuvāsane nirūhaṇe cālavaṇaḥ śiśorhitaḥ/  
 na cānyadāśvaṅgabalābhivardhanaṃ nirūhabasteḥ śiśuvṛddhayoḥ param//  
 
  tatra ślokaḥ--- 
 
 Ca.8.11.37  phalakarma bastivaratā netraṃ yadbastayo
                            gavādīnām/  
 satatāturāśca diṣṭāḥ phalamātrāyāṃ hitaṃ caiṣām//  
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        siddhisthāne phalamātrāsiddhirnāmaikādaśo 'adhyāyaḥ//11// 
 
 
                    dvādaśo 'adhyāyaḥ/
                     Ca.8.12.1  athāta uttarabastisiddhiṃ
                        vyākhyāsyāmaḥ//  
 Ca.8.12.2  iti ha smāha bhagavānātreyaḥ//  
 
 Ca.8.12.3  atha khalvāturaṃ vaidyaḥ
                            saṃśuddhaṃ vamanādibhiḥ/  
 durbalaṃ kṛśamalpāgniṃ muktasaṃdhānabandhanam//  
 
 
 Ca.8.12.4
                             nirhṛtānilaviṇmūtrakaphapittaṃ kṛśāśayam/  
 śūnyadehaṃ pratīkārāsahiṣṇuṃ paripālayet//  
 
 
 Ca.8.12.5  yathā 'aṇḍaṃ taruṇaṃ pūrṇaṃ
                            tailapātraṃ &yathaiva ca/  
 gopāla iva daṇḍī gāḥ sarvasmādapacārataḥ//  
 
 
 Ca.8.12.6  agnisaṃdhukṣaṇārthaṃ tu
                            pūrvaṃ peyādinā bhiṣak/  
 rasottareṇopacaret krameṇa kramakovidaḥ//  
 
 
 Ca.8.12.7  snigdhāmlasvāduhṛdyāni
                            tato 'amlalavaṇau rasau/  
 svādutiktau tato bhūyaḥ kaṣāyakaṭukau tataḥ//  
 
 
 Ca.8.12.8  anyo 'anyapratyanīkānāṃ
                            rasānāṃ snigdharūkṣayoḥ/  
 vyatyāsādupayogena prakṛtiṃ gamayedbhiṣak//  
 
 
 Ca.8.12.9  &sarvakṣamo hyasaṃsargo
                            ratiyuktaḥ sthirendriyaḥ/  
 balavān sattvasaṃpanno vijñeyaḥ prakṛtiṃ gataḥ//  
 
 
 Ca.8.12.10  etāṃ prakṛtimaprāptaḥ
                            sarvavarjyāni varjayet/  
 mahādoṣakarāṇyaṣṭāvimāni tu viśeṣataḥ//  
 
 
 Ca.8.12.11  uccairbhāṣyaṃ
                            rathakṣobhamavicaṅkramaṇāsane/  
 ajīrṇāhitabhojye ca divāsvapnaṃ samaithunam//  
 
 
 Ca.8.12.12  tajjā
                            dehordhvasarvādhomadhyapīḍāmadoṣajāḥ/  
 śleṣmajāḥ kṣayajāścaiva vyādhayaḥ syuryathākramam//  
 
 
 Ca.8.12.13  teṣāṃ vistarato
                            liṅgamekaikasya ca bheṣajam/  
 yathāvatsaṃpravakṣyāmi siddhān bastīṃśca yāpanān//  
 
 Ca.8.12.14-1  tatroccairbhāṣyātibhāṣyābhyāṃ
                        śirastāpaśaṅkhakarṇanistodaśrotroparodhamukhatālukaṇṭhaśoṣataimiryapipāsājvaratamakahanugrahamanyāstambhaniṣṭhīvanoraḥpārśvaśūlasvarabhedahikkāśvāsādayaḥ&
                        syuḥ 
 
 Ca.8.12.14-2  rathakṣobhāt
                        saṃdhiparvaśaithilyahanunāsākarṇaśiraḥśūlatodakukṣikṣobhāṭopāntrakūjanādhmānahṛdayendriyoparodhasphikpārśvavaṃkṣaṇavṛṣaṇakaṭīpṛṣṭhavedanāsaṃdhiskandhagrīvādaurbalyāṅgābhitāpapādaśophaprasvāpaharṣaṇādayaḥ&  
 Ca.8.12.14-3  aticaṅkramaṇāt
                        pādajaṅghorujānuvaṅkṣaṇaśroṇīpṛṣṭhaśūlasakthisādanistodapiṇḍikodveṣṭanāṅgamardāṃsābhitāpasirādhamanīharṣaśvāsakāsādayaḥ  
 Ca.8.12.14-4  atyāsanādrathakṣobhajāḥ
                        sphikpārśvavaṅkṣaṇavṛṣaṇakaṭīpṛṣṭhavedanādayaḥ  
 Ca.8.12.14-5  ajīrṇādhyaśanābhyāṃ tu
                        mukhaśoṣādhmānaśūlanistodapipāsāgātrasādacchardyatīsāramūrcchājvarapravāhaṇāmaviṣādayaḥ  
 Ca.8.12.14-6
                         viṣamāhitāśanābhyāmanannābhilāṣadaurbalyavaivarṇyakaṇḍūpāmāgātrāvasādavātādiprakopajāśca
                        grahaṇyarśovikārādayaḥ 
 Ca.8.12.14-7
                         divāsvapnādarocakāvipākāgnināśastaimityapāṇḍutvakaṇḍūpāmādāhacchardyaṅgamardahṛtstambhajāḍyatandrānidrāprasaṅgagranthijanmadaurbalyaraktamūtrākṣitātālulepāḥ 
 Ca.8.12.14-8
                         vyavāyādāśubalanāśorusādaśirobastigudameḍhra&vaṃkṣaṇorujānujaṅghāpādaśūlahṛdayaspandananetrapīḍāṅgaśaithilyaśukramārgaśoṇitāgamanakāsaśvāsaśoṇitaṣṭhīvanasvarāvasādakaṭīkaurbalyaikāṅga-sarvāṅga-rogamuṣkaśvayathuvātavarcomūtrasaṅgaśukravisargajāḍyavepathubādhiryaviṣādādayaḥ
                        syuḥ; avalupyata iva gudaḥ, &tāḍyata iva meḍhram, avasīdatīva mano,
                        vepate hṛdayaṃ, pīḍyante sandhayaḥ, tamaḥ praveśyata iva ca 
 Ca.8.12.14-9
                         ity evam ebhir aṣṭabhir apacārair ete prādurbhavanty upadravāḥ//  
 
 Ca.8.12.15  teṣāṃ
                        siddhiḥ---tatroccair bhāṣyātibhāṣyajānāmabhyaṅgasvedopanāhadhūmanasyoparibhaktasnehapānarasakṣīrādirvātaharaḥ
                        sarvo vidhirmaunaṃ ca  
 
 Ca.8.12.15-1
                         rathakṣobhāticaṅkramaṇātyāsanajānāṃ snehasvedādi vātaharaṃ karma
                        sarvaṃ nidānavarjanaṃ ca 
 Ca.8.12.15-2  ajīrṇādhyaśanajānāṃ
                        niravaśeṣataśchardanaṃ rūkṣaḥ &svedo
                        laṅghanīyapācanīyadīpanīyauṣadhāvacāraṇaṃ ca 
 Ca.8.12.15-3  viṣamāhitāśanajānāṃ
                        yathāsvaṃ doṣaharāḥ kriyāḥ  
 Ca.8.12.15-4  divāsvapnajānāṃ
                        dhūmapānalaṅghanavamanaśirovirecanavyāyāmarūkṣāśanāriṣṭadīpanīyauṣadhopayayogaḥ
                        pragharṣaṇonmardanapariṣecanādiśca śleṣmaharaḥ sarvo vidhiḥ 
 Ca.8.12.15-5  maithunajānāṃ
                        jīvanīyasiddhayoḥ kṣīrasarpiṣorupayogaḥ, tathā vātaharāḥ svedābhyaṅgopanāhā
                        vṛṣyāścāhārāḥ &snehāḥ snehavidhayo yāpanābastayo 'anuvāsanaṃ ca;
                        &mūtravaikṛtabastiśūleṣu
                        cottarabastirvidārīgandhādigaṇajīvanīyakṣīrasaṃsiddhaṃ tailaṃ syāt//  
 
 Ca.8.12.16  yāpanāśca bastayaḥ sarvaphālaṃ
                        deyāḥ
                        tānupadekṣyāmaḥ---mustośīrabalāragvadharāsnāmañjiṣṭhākaṭurohiṇītrāyamāṇāpunarnavābibhītakaguḍūcīsthirādipañcamūlāni
                        palikāni khaṇḍaśaḥ kḷptānyaṣṭau ca madanaphalāni prakṣālya jalāḍhake
                        parikvāthya pādaśeṣo rasaḥ kṣīradviprasthasaṃyuktaḥ punaḥ śṛtaḥ kṣīrāvaśeṣaḥ
                        pādajāṅgalarasastulyamadhughṛtaḥ
                        śatakusumāmadhukakuṭajaphalarasāñjanapriyaṅgukalkīkṛtaḥ sasaindhavaḥ
                        sukhoṣṇo bastiḥ śukramāṃsabalajananaḥ
                        kṣatakṣīṇakāsagulmaśūlaviṣamajvarabradhna(vardhma)kuṇḍalodāvartakukṣiśūlamūtrakṛcchrāsṛgrajovisarpapravāhikāśirorujājānūrujaṅghābastigrahāśmaryunmādārśaḥpramehādhmānavātaraktapittaśleṣmavyādhiharaḥ
                        sadyo balajanano rasāyanaśceti 
 
 Ca.8.12.16-1  eraṇḍamūlapalāśāt ṣaṭpalaṃ
                        śāliparṇīpṛśniparṇī bṛhatī kaṇṭakārikā rokṣurako rāsnā 'aśvagandhā guḍūcī
                        varṣābhūrāragvadho devadārviti palikāni khaṇḍaśaḥ kḷptāni phalāni cāṣṭau
                        prakṣālya jalāḍhake kṣīrapāde pacet/  
 pādaśeṣaṃ kaṣāyaṃ pūtaṃ
                        &śatakusumākuṣṭhamustapippalīhapuṣābilvavacāvatsakaphalarasāñjanapriyaṅguyavāniprakṣepakalkitaṃ
                        madhughṛtatailasaindhavayuktaṃ sukhoṣṇaṃ nirūhamekaṃ dvau trīn vā dadyāt/  
 sarveṣāṃ praśasto viśeṣato
                        lalitasukumārastrīvihārakṣīṇakṣatasthaviracirārśasāmapatyakāmānāṃ& ca  
 Ca.8.12.16-2  tadvat
                        sahacarabalādarbhamūlasārivāsiddhena payasā  
 Ca.8.12.16-3  tathā
                        bṛhatīkaṇṭakārīśatāvarīcchinnaruhāśṛtena payasā
                        madhukamadanapippalīkalkitena pūrvavadbastiḥ  
 Ca.8.12.16-4  tathā
                        balātibalāvidārīśāliparṇīpṛśniparṇībṛhatīkaṇṭakārikādarbhamūlaparūṣakakāśmaryabilvaphalayavasiddhena
                        payasā madhukamadanakalkitena madhughṛtasaivarcalayuktena
                        kāsajvaragulmaplīhārditastrīmadyakliṣṭānāṃ sadyobalajanano rasāyanaśca  
 Ca.8.12.16-5
                         balātibalārāsnāragvadhamadanabilvaguḍūcīpunarnavairaṇḍāśvagandhāsahacarapalāśadevadārudvipañcamūlāni&
                        palikāni yavakolakulatthadviprasṛtaṃ &śuṣkamūlakānāṃ ca jaladroṇasiddhaṃ
                        nirūhapramāṇāvaśeṣaṃ kaṣāyaṃ pūtaṃ
                        madhukamadanaśatapuṣpākuṣṭhapippalīvacāvatsakaphalarasāñjanapriyaṅguyavānīkalkīkṛtaṃ
                        guḍaghṛtatailakṣaudrakṣīramāṃsarasāmlakāñjikasaindhavayuktaṃ sukhoṣṇaṃ
                        bastiṃ dadyācchukramūtravarcaḥsaṅge 'anilaje
                        gulmahṛdrogādhmānabradhnapārśvapṛṣṭhakaṭīgrahasaṃjñānāśabalakṣayeṣu ca  
 Ca.8.12.16-6  hapuṣārdhakuḍavo
                        dviguṇārdhakṣuṇṇayavaḥ kṣīrodakasiddhaḥ kṣīraśeṣo
                        madhughṛtatailalavaṇayuktaḥ
                        sarvāṅgavisṛtavātaraktasaktaviṇmūtrastrīkheditahito vātaharo
                        buddhimedhāgnibalajananaśca  
 Ca.8.12.16-7  hrasvapañcamūlīkaṣāyaḥ
                        kṣīrodakasiddhaḥ pippalīmadhukamadanakalkīkṛtaḥ saguḍaghṛtatailalavaṇaḥ
                        kṣīṇaviṣamajvarakarśitasya bastiḥ  
 Ca.8.12.16-8
                         balātibalāpāmārgātmaguptāṣṭapalārdhakṣuṇṇayavāñjalikaṣāyaḥ
                        saguḍaghṛtatailalavaṇayuktaḥ pūrvavadbastiḥ
                        sthaviradurbalakṣīṇaśukrarudhirāṇāṃ pathyatamaḥ  
 Ca.8.12.16-9
                         balāmadhukavidārīdarbhamūlamṛdvīkāyavaiḥ kaṣāyamājena payasā paktvā
                        madhukamadanakalkitaṃ samadhughṛtasaindhavaṃ jvarārtebhyo bastiṃ dadyāt  
 Ca.8.12.16-10
                         śāliparṇīpṛśniparṇīgokṣurakamūlakāśmaryaparūṣakakharjūraphalamadhūkapuṣpairajākṣīrajalaprasthābhyāṃ
                        siddhaḥ kaṣāyaḥ pippalīmadhukotpalakalkitaḥ saghṛtasaindhavaḥ
                        kṣīṇendriyaviṣamajvarakarśitasya bastiḥ śastaḥ  
 Ca.8.12.16-11
                         sthirādipañcamūlīpañcapalena
                        śāliṣaṣṭikayavagodhūmamāṣapañcaprasṛtena chagaṃ payaḥ śṛtaṃ pādaśeṣaṃ
                        kukkuṭāṇḍarasasamamadhughṛtaśarkarāsaindhavasauvarcalayukto bastirvṛṣyatamo
                        balavarṇajananaśca&/  
 iti yāpanā bastayo dvādaśa//  
 
 Ca.8.12.17  kalpaścaiṣa
                        śikhigonardahaṃsasārasāṇḍaraseṣu syāt//  
 Ca.8.12.18  satittiriḥ samayūraḥ
                        &sarājahaṃsaḥ
                        pañcamūlīpayaḥsiddhaḥśatapuṣpāmadhukarāsnākuṭajamadanaphalapippalīkalko
                        ghṛtatailaguḍasaindhavayukto bastirbalavarṇaśukrajanano rasāyanaśca  
 
 Ca.8.12.18-1
                         dvipañcamūlīkukkuṭarasasiddhaṃ payaḥ pādaśeṣaṃ
                        pippalīmadhukarāsnāmadanakalkaṃ śarkarāmadhughṛtayuktaṃ strīṣvatikāmānāṃ
                        balajanano bastiḥ  
 Ca.8.12.18-2
                         &mayūramapittapakṣapādāsyāntraṃ sthirādibhiḥ palikaiḥ sajale
                        payasi paktvā kṣīraśeṣaṃ madanapippalīvidārīśatakusumāmadhukakalkīkṛtaṃ
                        madhughṛtasaindhavayuktaṃ bastiṃ dadyāt strīṣvatiprasaktakṣīṇendriyebhyo
                        balavarṇakaram  
 Ca.8.12.18-3  kalpaścaiṣa
                        viṣkirapratudaprasahāmbucareṣu syāt, akṣīro rohitādiṣu ca matsyeṣu  
 Ca.8.12.18-4
                         godhānakulamārjāramūṣikaśallakamāṃsānāṃ daśapalān bhāgān
                        sapañcamūlān payasi paktvā
                        tatpayaḥpippalīphalakalkasaindhavasauvarcalaśarkarāmadhughṛtatailayukto
                        bastirbalyo rasāyanaḥ kṣīṇakṣatasya sandhānakaro
                        mathitoraskarathagajahayabhagnavātabalāsakaprabhṛtyudāvartavātasaktamūtravarcaśśukrāṇāṃ
                        hitatamaśca  
 Ca.8.12.18-5
                         kūrmādīnāmanyatamapiśitasiddhaṃ payo
                        govṛṣanāgahayanakrahaṃsakukkuṭāṇḍarasamadhughṛtaśarkarāsaindhavekṣurakātmaguptāphalakalkasaṃsṛṣṭo
                        bastirvṛddhānāmapi balajananaḥ  
 Ca.8.12.18-6
                         karkaṭakarasaścaṭakāṇḍarasayuktaḥ samadhughṛtaśarkaro bastiḥ; ityete
                        bastayaḥ paramavṛṣyāḥ uccaṭakekṣurakātmaguptāśṛtakṣīrapratibhojanānupānāt
                        strīśatagāminaṃ naraṃ kuryuḥ  
 Ca.8.12.18-7
                         govṛṣabastavarāhavṛṣaṇakarkaṭacaṭakasiddhaṃ
                        kṣīramuccaṭakekṣurakātmaguptāmadhughṛtasaindhavayuktaḥ kiṃcillavaṇito bastiḥ  
 Ca.8.12.18-8
                         daśamūlamayūrahaṃsakukkuṭakvāthāt pañcaprasṛtaṃ
                        tailaghṛtavasāmajjacatuṣprasṛtayuktaṃ śatapuṣpāmustahapuṣākalkīkṛtaḥ
                        salavaṇo bastiḥ pādagulphorujānujaṅghātrikavaṅkṣaṇabastivṛṣaṇānilarogaharaḥ  
 Ca.8.12.18-9
                         mṛgaviṣkirānūpabileśayānāmetenaiva kalpena bastayo deyāḥ  
 Ca.8.12.18-10
                         madhughṛtadviprasṛtastulyoṣṇodakaḥ &śatapuṣpārdhapalaḥ
                        saindhavārdhākṣayukto bastirvṛṣyatamo mūtrakṛcchrapittavātaharaḥ  
 Ca.8.12.18-11
                         sadyoghṛtatailavasāmajjacatuṣprasthaṃ hapuṣārdhapalaṃ
                        saindhavārdhākṣayukto bastirvṛṣyatamo mūtrakṛcchrapittavyādhiharo rasāyanaḥ  
 Ca.8.12.18-12  madhutailaṃ catuḥprasṛtaṃ
                        śatapuṣpārdhapalaṃ saindhavārdhākṣayukto bastirdīpano bṛṃhaṇo balavarṇakaro
                        nirupadravo vṛṣyatamo rasāyanaḥ
                        krimikuṣṭhodāvartagulmārśobradhnaplīhamehaharaḥ  
 Ca.8.12.18-13  tadvanmadhughṛtābhyāṃ
                        payastulyo bastiḥ pūrvakalkena balavarṇakaro vṛṣyatamo nirupadravo
                        bastimeḍhrapākaparikartikāmūtrakṛcchrapittavyādhiharo rasāyanaśca  
 Ca.8.12.18-14  tadvanmadhughṛtābhyāṃ
                        &māṃsarasatulyo mustākṣayuktaḥ
                        pūrvavadbastirvātabalāsapādaharṣagulmatrikorujānūrunikuñcanabastivṛṣaṇameḍhratrikapṛṣṭhaśūlaharaḥ  
 Ca.8.12.18-15
                         surāsauvīrakakulatthamāṃsarasamadhughṛtatailasaptaprasṛto
                        mustaśatāhvākalkitaḥ salavaṇo bastiḥ sarvavātarogaharaḥ  
 Ca.8.12.18-16
                         dvipañcamūlatriphalābilvamadanaphalakaṣāyo gomūtrasiddhaḥ
                        kuṭajamadanaphalamustapāṭhākalkitaḥ saindhavayāvaśūkakṣaudratailayukto
                        bastiḥ
                        śleṣmavyādhibastyāṭopavātaśukrasaṅgapāṇḍurogājīrṇavisūcikālasakeṣu& deya
                        iti//  
 
 Ca.8.12.19  ata ūrdhvaṃ vṛṣyatamān snehān
                        vakṣyāmaḥ/ --- śatāvarīguḍūcīkṣuvidāryāmalakadrākṣākharjūrāṇāṃ
                        yantrapīḍitānāṃ rasaprasthaṃ pṛthagekaikaṃ
                        tadvadghṛtatailagomahiṣyajākṣīrāṇāṃ dvau dvau dadyāt,
                        jīvakarṣabhakamedāmahāmedātvakkṣīrīśṛṅgāṭakamadhūlikāmadhukoccaṭāpippalīpuṣkarabījanīlotpalakadambapuṣpapuṇḍarīkakeśarakalkān
                        pṛṣatatarakṣumāṃsakukkuṭacaṭakacakoramattākṣabarhijīvañjīvakuliṅgahaṃsāṇḍarasavasāmajjādaṃśca
                        prasthaṃ dattvā sādhayet/  
 brahmaghoṣaśaṅkhapaṭahabherīninādaiḥ siddhaṃ sitacchatrakṛtacchāyaṃ
                        gajaskandhamāropayedbhagavantaṃ vṛṣadhvajamabhipūjya, taṃ snehaṃ
                        tribhāgamākṣikaṃ maṅgalāśīḥstutidevatārcanairbastiṃ gamayet/  
 nṛṇāṃ strīvihāriṇāṃ naṣṭaretasāṃ kṣatakṣīṇaviṣamajvarārtānāṃ vyāpannayonīnāṃ
                        vandhyānāṃ &raktagulminīnāṃ mṛtāpatyānāmanārtavānāṃ ca strīṇāṃ
                        kṣīṇamāṃsarudhirāṇāṃ pathyatamaṃ rasāyanamuttamaṃ valīpalitanāśanaṃ vidyāt  
 
 Ca.8.12.19-1
                         balāgokṣurakarāsnāśvagandhāśatāvarīsahacarāṇāṃ śataṃ śatamāpothya
                        jaladroṇaśate prasādhyaṃ, tasmin jaladroṇāvaśeṣe rase vastrapūte
                        vidāryāmalakasvarasayorbastamahiṣavarāhavṛṣakukkuṭabarhihaṃsakāraṇḍavasārasāṇḍarasānāṃ
                        ghṛtatailayoścaikaikaṃ prasthamaṣṭau prasthān kṣīrasya dattvā
                        candanamadhukamadhūlikātvakkṣīrībisamṛṇālanīlotpalapaṭolātmaguptānnapākitālamastakakharjūramṛdvīkātāmalakīkaṇṭakārījīvakarṣabhakakṣudrasahāmahāsahāśatāvarīmedāpippalīhrīberatvakpannakalkāṃśca
                        dattvā sādhayet/  
 brahmaghoṣādinā vidhinā siddhaṃ bastiṃ dadyāt/  
 tena strīśataṃ gacchet; na cātrāste vihārāhārayantraṇā kācit/  
 eṣa vṛṣyo balyo vṛṃhaṇa āyuṣyo balīpalitanut
                        kṣatakṣīṇanaṣṭaśukraviṣamajvarārtānāṃ vyāpannayonīnāṃ ca pathyatamaḥ  
 Ca.8.12.19-2
                         sahacarapalaśatamudakadroṇacatuṣṭaye paktvā droṇaśeṣe rase supūte
                        vidārīkṣurasaprasthābhyāmaṣṭaguṇakṣīraṃ ghṛtatailaprasthaṃ
                        balāmadhukamadhūkacandanamadhūlikāsārivāmedāmahāmedākākolīkṣīrakākolīpayasyāgurumañjiṣṭhāvyāghranakhaśaṭīsahacarasahasravīryāvarāṅgalodhrāṇāmakṣamātrairdviguṇaśarkaraiḥ
                        kalkaiḥ sādhayet/  
 brahmaghoṣādinā vidhinā siddhaṃ bastiṃ dadyāt/  
 eṣa sarvarogaharo rasāyano lalitānāṃ śreṣṭho 'antaḥpuracāriṇīnāṃ
                        kṣatakṣayavātapittavedanāśvāsakāsaharastribhāgamākṣiko
                        valīpalitanudvarṇarūpabalamāṃsaśukravardhanaḥ  
 Ca.8.12.19-3  ityete rasāyanāḥ
                        snehabastayaḥ sati vibhave śatapākāḥ sahasrapākā vā kāryā
                        vīryabalādhānārthamiti//  
 
 Ca.8.12.20  bhavanti cātra --- 
 
  ityete bastayaḥ snehāścoktā yāpanasaṃjñitāḥ/  
 svasthānāmāturāṇāṃ ca vṛddhānāṃ cāvirodhinaḥ//  
 
 
 Ca.8.12.21  ativyavāyaśīlānāṃ
                            śukramāṃsabalapradāḥ/  
 sarvarogapraśamanāḥ sarveṣvṛtuṣu yaugikāḥ//  
 
 
 Ca.8.12.22  nārīṇāmaprajātānāṃ narāṇāṃ
                            cāpyapatyadāḥ/  
 ubhayārthakarā dṛṣṭāḥ snehabastinirūhayoḥ//  
 
 
 Ca.8.12.23  vyāyāmo maithunaṃ madyaṃ
                            madhūni śiśirāmbu ca/  
 saṃbhojanaṃ rathakṣobho bastiṣveteṣu garhitam//  
 
 Ca.8.12.24  tatra &ślokāḥ --- 
 
  śikhigonardahaṃsāṇḍairdakṣavadbastayastrayaḥ/  
 viṃśatirviṣkiraistriṃśatpratudaiḥ prasahairnava//  
 
 
 Ca.8.12.25  viṃśatiśca tathā
                            saptaviṃśatiścāmbucāribhiḥ/  
 nava matsyādibhiścaiva śikhikalpena bastayaḥ//  
 
 
 Ca.8.12.26  daśa karkaṭakādyaiśca
                            kūrmakalkena bastayaḥ/  
 mṛgaiḥ saptadaśaikonaviṃśatirviṣkirairdaśa&//  
 
 
 Ca.8.12.27
                             ānūpairdakṣaśikhivadbhūśayaiśca caturdaśa/  
 ekonatriṃśadityete saha snehaiḥ samāsataḥ//  
 
 
 Ca.8.12.28  proktā vistaraśo bhinnā dve
                            śate ṣoḍaśottare/  
 ete mākṣikasaṃyuktāḥ kurvantyativṛṣaṃ& naram//  
 
 
 Ca.8.12.29  nātiyogaṃ na vā 'ayogaṃ
                            stambhitāste ca kurvate/  
 mṛdutvānna nivartante yasya tvete prayojitāḥ//  
 
 
 Ca.8.12.30
                             samūtrairbastibhistīkṣṇairāsthāpyaḥ kṣiprameva saḥ/  
 śophāgnināśapāṇḍutvaśūlārśaḥparikartikāḥ//  
 
 
 Ca.8.12.31  syurjvaraścātisāraśca
                            yāpanātyarthasevanāt/  
 ariṣṭakṣīrasīdhvādyā tatreṣṭā dīpanī kriyā//  
 
 
 Ca.8.12.32  yuktyā tasmānniṣeveta
                            yāpanānna prasaṅgataḥ/  
 ityuccairbhāṣyapūrvāṇāṃ vyāpadaḥ sacikitsitāḥ//  
 
 
 Ca.8.12.33  vistareṇa pṛthak
                            proktāstebhyo rakṣennaraṃ sadā/  
 karmaṇāṃ vamanādīnāmasamyakkaraṇāpadām//  
 
 
 Ca.8.12.34  yatroktaṃ sādhanaṃ sthāne
                            siddhisthānaṃ taducyate/  
 ityadhyāyaśataṃ viṃśamātreyamunivāṅgyam//  
 
 
 Ca.8.12.35  hitārthaṃ prāṇināṃ
                            proktamagniveśena dhīmatā/  
 dīrghamāyuryaśaḥ &svāsthyaṃ trivargaṃ cāpi puṣkalam//  
 
 
 Ca.8.12.36  siddhiṃ cānuttamāṃ loke
                            prāpnoti vidhinā paṭhan/  
 vistārayati leśoktaṃ saṃkṣipatyativistaram//  
 
 
 Ca.8.12.37  saṃskartā kurute tantraṃ
                            purāṇaṃ ca punarnavam/  
 atastantrottamamidaṃ carakeṇātibuddhinā//  
 
 
 Ca.8.12.38  saṃskṛtaṃ tattvasaṃpūrṇaṃ
                            tribhāgenopalakṣyate/  
 tacchaṅkaraṃ bhūtapatiṃ saṃprasādya samāpayat//  
 
 
 Ca.8.12.39  akhaṇḍārthaṃ dṛḍhabalo
                            jātaḥ pañcanade pure/  
 kṛtvā bahubhyastantrebhyo viśeṣoñchaśiloccayam//  
 
 
 Ca.8.12.40
                             saptadaśauṣadhādhyāyasiddhikalpairapūrayat/  
 idamanyūnaśabdārthaṃ tantradoṣavivarjitam//  
 
 
 Ca.8.12.41  ṣaḍviṃśatā
                            vicitrābhirbhūṣitaṃ tantrayuktibhiḥ/  
 tatrādhikaraṇaṃ yogo hetvartho 'arthaḥ padasya ca//  
 
 
 Ca.8.12.42
                             pradeśoddeśanirdeśavākyaśeṣāḥ prayojanam/  
 upadeśāpadeśātideśārthāpattinirṇayāḥ//  
 
 
 Ca.8.12.43  prasaṅgaikāntanaikāntāḥ
                            sāpavargo viparyayaḥ/  
 pūrvapakṣavidhānānumatavyākhyānasaṃśayāḥ//  
 
 
 Ca.8.12.44
                             atītānāgatāvekṣāsvasaṃjñohyasamuccayāḥ/  
 nidarśanaṃ nirvacanaṃ saṃniyogo vikalpanam//  
 
 
 Ca.8.12.45  pratyutsārastathoddhāraḥ
                            saṃbhavastantrayuktayaḥ/  
 tantre samāsavyāsokte bhavantyetā hi kṛtsnaśaḥ//  
 
 
 Ca.8.12.46  ekadeśena dṛśyante
                            samāsābhihite tathā/  
 yathā 'ambujavanasyārkaḥ pradīpo veśmano yathā//  
 
 
 Ca.8.12.47  prabodhanaprakāśārthastathā
                            tantrasya yuktayaḥ/  
 ekasminnapi yasyeha śāstre labdhāspadā matiḥ//  
 
 
 Ca.8.12.48  sa śāstramanyadapyāśu
                            yuktijñatvāt prabudhyate/  
 adhīyāno 'api śāstrāṇi tantrayuktyā& vinā bhiṣak/  
 nādhigacchati śāstrārthānarthān bhāgyakṣaye yathā//  
 
 
 Ca.8.12.49  durgṛhītaṃ kṣiṇotyeva
                            śāstraṃ śastramivābudham/  
 sugṛhītaṃ tadeva jñaṃ śāstraṃ śastraṃ ca rakṣati//  
 
 
 Ca.8.12.50  (tasmādetāḥ pravakṣyante
                            vistareṇottare punaḥ/  
 tattvajñānārthamasyaiva tantrasya guṇadoṣataḥ)//  
 
 
 Ca.8.12.51  idamakhilamadhītya
                            samyagarthān vimṛśati yo 'avimanāḥ prayoganityaḥ/  
 sa manujasukhajīvitapradātā bhavati dhṛtismṛtibuddhidharmavṛddhaḥ//  
 
 
 Ca.8.12.52  yasya dvādaśasāhasrī hṛdi
                            tiṣṭhati saṃhitā/  
 so 'arthajñaḥ sa vicārajñaścikitsākuśalaśca saḥ//  
 
 
 Ca.8.12.53  rogāṃsteṣāṃ cikitsāṃ ca sa
                            kimarthaṃ na budhyate/  
 cikitsā vahniveśasya susthāturahitaṃ prati//  
 
 
 Ca.8.12.54  yadihāsti tadanyatra
                            yannehāsti na tatkvacit/  
 agniveśakṛte tantre carakapratisaṃskṛte//  
 
 
 Ca.8.12.55  siddhisthāne 'aṣṭame prāpte
                            tasmin dṛḍhabalena tu/  
 siddhisthānaṃ svasiddhyarthaṃ samāsena samāpitam//) 
 
 ityagniveśakṛte tantre carakapratisaṃskṛte 'aprāpte dṛḍhabalasaṃpūrite
                        siddhisthāne uttarabastisiddhirnāma dvādaśo 'adhyāyaḥ//12// 
 
 samāptamidaṃ carakatantram/ 
 
