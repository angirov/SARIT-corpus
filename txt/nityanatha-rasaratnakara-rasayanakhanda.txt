
 
            || śrīḥ ||
         
 
            śrīnityanāthasiddhaviracitarasaratnākarasya 
                    caturtho  rasāyanakhaṇḍaḥ |
             
                prathamopadeśaḥ |
                 
 maṅgalācaraṇam | 
 
 jayati sa rasarājo mṛtyuśaṅkāpahārī 
 sakalaguṇanidhānaṃ kāyakalpādhikārī | 
 valipalitavināśaṃ sevito vīryavṛddhiṃ 
 sthiramapi kurute yaḥ kāmi nīnāṃ prasaṅgam || 1 || 
 
 
 
                    dehasiddheḥ praśaṃsā |
                     
 athātaḥ saṃpravakṣyāmi dehasiddhiṃ suśobhanām | 
 yasyāḥ siddhau manuṣyāṇāṃ jāyante sarvasiddhayaḥ || 2 || 
 
 
 na dehena vinā kiñcidiṣṭamasti jagattraye | 
 tasmātsarvaprayatnena ta smin yatno vidhīyatām || 3
                            || 
 
 
 
                    rasāyanasevanasya pūrvakarma |
                     
 śubhanakṣatradivase vamane recane kṛte | 
 tato viśeṣaśuddhyarthaṃ ketakīstanajaṃ dravam || 4 || 
 
 tasyāḥ  kha. | 
 
 
 tridinaṃ kuḍavaikaikaṃ loṇa doṣaharaṃ pibet | 
 viḍaṅgaṃ ca vacā kuṣṭhaṃ ketakīstanasaṃyutam || 5 || 
 
 
 kvathitaṃ tridinaṃ pītamamladoṣaharaṃ param | 
 śyāmāvahniviḍaṅgāni tryūṣaṇaṃ triphalā vṛṣaḥ || 6 || 
 
 
 saindhavaṃ devadāruśca mustā caitatsamaṃ samam | 
 ghṛtairlehyaṃ tu karṣaikaṃ saptāhātsarvadoṣajit || 7 || 
 
 
 evaṃ viśuddhadehastu pūjayeddevatāṃ gurum | 
 kumārīṃ yoginīca kraṃ tataḥ kuryādrasāyanam || 8 || 
 
 
 
                    rasasevane pathyāni |
                     
 nirvāte bhūgṛhe vā'tha bāhyacintāvivarjitaḥ | 
 jitendriyo jitakrodhaḥ kṣīraśālyannabhugbhavet || 9 || 
 
 
 ṣaṣṭyodanaṃ yavānnaṃ ca godhūmaṃ mudgayūṣakam | 
 jāṅgalaṃ bhakṣayenmāṃsaṃ kevalaṃ kṣīrameva vā || 10 || 
 
 
 balānnaṃ vā'tha bhuñjīta śākaloṇavivarjitam | 
 abhyaṅgaṃ mastunā kuryāt snānaṃ caiva sukhāmbunā || 11 || 
 
 
 kā kinīṃ strīṃ bhajennityaṃ svānukūlāṃ suyauvanām | 
 rasendre bhakṣyamāṇe tu kāmāndho jāyate naraḥ || 12 || 
 
 
 maithunena vinā tasya hyajīrṇo jāyate rasaḥ | 
 ajīrṇe kampadāhā rtī hikkā mūrcchā jvaro'ratiḥ || 13
                            || 
 
 
 kāsaśvāsārucicchardibhramamohā bhavanti hi | 
 seveta subhagāṃ tasmāddurbhagāṃ parivarjayet || 14 || 
 
 
 
                    rasāyane varjyāni |
                     
 abhyaṅgaṃ kaṭutailena kāñjikaṃ madirāṃ dadhi | 
 lavaṇabhakṣaṇajanitadoṣaharamityarthaḥ | 
 devatācakraṃ  kha. | 
 yasyāstu kuñcitāḥ keśāḥ śyāmā yā padmalocanā | surūpā
                                    taruṇaṃ bhinnavistīrṇajaghanasthalā || saṅkīrṇahṛdayā
                                    pīnastanabhāreṇa nāmitā | cumba nāliṅganasparśakomalā
                                    mṛdubhāṣiṇī || aśvatthapatrasadṛśayonideśasuśobhi tā |
                                    kṛṣṇapakṣe puṣpavatī sā nārī kākinī smṛtā || rasabandhe prayoge
                                    ca utta mā sā rasāyane  ra. ra. sa. a. 6 || 
 dāhādi  kha. | 
 
 kaliṅgakāravallyamlatailakūṣmāṇḍarājikāḥ || 15 || 
 
 
 bilvacchatrākavārtākavidalaṃ kākamācikām | 
 mūlakaṃ laśunaṃ tīkṣṇaṃ śītamuṣṇaṃ ca varjayet || 16 || 
 
 
 rātrau jāgaraṇaṃ tyājyaṃ divāsvāpaṃ ca maithunam | 
 kalahodvegacintāśca śokaṃ caiva vivarjayet || 17 || 
 
 
 
                    rasāyanavyāpaccikitsā |
                     
 āvarjanādbhavecchūlaṃ nidrā''lasyaṃ jvaro'ratiḥ | 
 tryaṃhaṃ pibettatpraśāntyai vāriṇā karkaṭīphalam || 18 || 
 
 
 śuṇṭhīsaindhavacūrṇaṃ vā mātuluṅgāmla kairlihet | 
 sauvarcalaṃ gavāṃ mūtraiḥ pibedvā tatpraśāntaye || 19 || 
 
 
 vandhyākarkoṭakīṃ puṅkhāṃ  pātālagaruḍīṃ jalaiḥ | 
 kvāthayedaṣṭaguṇitaistadaṣṭāṃ śaṃ sasaindhavam || 20
                            || 
 
 
 pibetsarvavikāraghnaṃ tridinaṃ śivabhāṣitam | 
 mūlaṃ vā kāravallyutthaṃ saindhavaṃ vā gavāṃ jalaiḥ || 21 || 
 
 
 tridinaṃ karṣamātraṃ tu pibetsarvavikārajit | 
 apathyaśīlināmetat kathitaṃ rasasevinām || 22 || 
 
 
 amumeva vidhiṃ kuryādrasāyanavidhau kila | 
 amṛtaṃ vidhisaṃyuktaṃ vidhihīnaṃ tu taddviṣam || 23 || 
 
 
 
                    rasasaṅkrāmaṇam |
                     
 cāturjātakakarpūrakaṅkolaṃ kaṭukīphalam | 
 khādettāmbūlasaṃyuktaṃ rasasaṅkrāmaṇe hitam || 24 || 
 
 
 
                    pāradamaraṇabidhiḥ |
                     
 athātra vakṣyate samyagādau pāradamāraṇam | 
 samukhasya rasendrasya vāsanāmukhitasya vā || 25 || 
 
 
 krameṇa jārayetsvarṇaṃ samāṃśaṃ pūrvavattataḥ | 
 tattulyaṃ gandhakaṃ tasmin dattvā divyauṣadhidravaiḥ || 26 || 
 
 mātuluṅgārdrakairlihet  kha. | 
 puṅkhāmiti śarapuṅkhāmityarthaḥ | 
 statpādāṃśena saindhavam  kha, | 
 
 
 mardayettridinaṃ khalve mūṣāyāṃ cāndhitaṃ tataḥ | 
 karīṣāgnau divārātraṃ trirātraṃ vā tuṣāgninā || 27 || 
 
 
 sveditaṃ mardayedbhūyo bījairdivyauṣadhodbha vaiḥ | 
 tulyaṃ khalve caturyāmaṃ vajramūṣāndhitaṃ dhamet || 28 || 
 
 
 bhasmasūtaṃ bhavettadvai yojyaṃ sarvarasāyane | 
 
 
 
                    pāradamāraṇasya dvitīyaḥ prakāraḥ |
                     
 śuddhasū taṃ samaṃ svarṇaṃ yāmamamlairvimardayet || 29
                            || 
 
 
 prākṣālya grāhayet piṣṭīṃ piṣṭyardhaṃ śuddhagandhakam | 
 gandhārdhaṃ ṭaṅkaṇaṃ dattvā sarvatulyāṃ haridrikām || 30 || 
 
 
 strīpuṣpeṇa tu tatsarvaṃ mardyaṃ rambhādravānvitam | 
 dinānte golakaṃ kṛtvā vālukā yantragaṃ pacet || 31
                            || 
 
 
 dinaṃ mandāgninā taṃ vai samuddhṛtya vicūrṇayet | 
 cūrṇāṃśaṃ gandhakaṃ dattvā garbhayantre tryahaṃ pacet || 32 || 
 
 
 tuṣāgninā laghutvena jāyate bhasmasūtakaḥ | 
 
 
 
                    pāradamāraṇasya tṛtīyaḥ prakāraḥ |
                     
 śu ddhasūtastribhāgaḥ syādbhāgaikaṃ tāmracūrṇakam || 33
                            || 
 
 
 dinaikaṃ mardayedamlaiḥ kṣālitaṃ piṣṭimāharet | 
 mākṣikāddhautasattvaṃ ca piṣṭitulyaṃ prakalpayet || 34 || 
 
 
 tatsarvaṃ tridinaṃ mardyaṃ cakramardadaladravaiḥ | 
 tadgolaṃ garbhayantrasthaṃ tridinaṃ tuṣavahninā || 35 || 
 
 
 ka rīṣāgnau divārātraṃ pacedvā bhasmatāṃ vrajet | 
 
 
 
                    pāradamāraṇasya caturthaḥ prakāraḥ |
                     
 śuddhasūtaṃ vyomasattvaṃ suvarṇaṃ ca samaṃ samam || 36 || 
 
 
 sarvatulyaṃ biḍaṃ dattvā mardyaṃ rambhādravairdinam | 
 bījairdivyauṣadhīnāṃ ca tulyairmardyaṃ dinadvayam || 37 || 
 
 
 garbhayantragataṃ pacyānmriyate pūrvavatpuṭe | 
 
 --rdivyauṣadhidravaiḥ  kha. | 
 sūtabhasma  kha. | 
 gaḍukāyantragaṃ  ka. | 
 śuddhasūtaṃ tridhā gandhaṃ bhāgaikaṃ  kha. | 
 pacedagnau  kha. | 
 
 
 
                    garbhayantralakṣaṇam |
                     
 caturaṅguladīrghaṃ syādvistāre cāṅgulatrayam || 38 || 
 
 
 mṛṇmayaṃ sampuṭaṃ kṛtvā chāyāśuṣkaṃ ca kārayet | 
 lavaṇaṃ viṃśabhāgaṃ syādbhāgamekaṃ tu guggulum || 39 || 
 
 
 sarvaṃ toyaiḥ prapiṣyātha tenaiva sampuṭodaram | 
 liptvā tatra rasaṃ rundhyādgarbhayantramidaṃ bhavet || 40 || 
 
 
 
                    pāradamāraṇasya pañcamaḥ prakāraḥ |
                     
 vimalā pāradaṃ śuddhaṃ tulyaṃ nirguṇḍikādravaiḥ | 
 mardayettridinaṃ taṃ vai kācakūpyāṃ niveśayet || 41 || 
 
 
 kācakūpyā hyabhāve tu nirundhyācchrāvasampuṭe | 
 pācayedvālukāyantre caturyāmānmṛto bhavet || 42 || 
 
 
 
                    pāradamāraṇasya ṣaṣṭhaḥ prakāraḥ |
                     
 mākṣikāddhautasattvaṃ tu tatsamaṃ śuddhagandhakam | 
 dvābhyāṃ tulyaṃ śuddharasaṃ dinaṃ nirguṇḍikādravaiḥ || 43 || 
 
 
 tatsarvaṃ marditaṃ golaṃ vajramūṣāndhitaṃ pacet | 
 dinaikaṃ vālukāyantre mṛtaṃ syādraktavarṇakam || 44 || 
 
 
 
                    pāradamāraṇasya saptamaḥ prakāraḥ |
                     
 urdhvādho gandhakaṃ tulyaṃ dātavyaṃ śuddhapārade | 
 udare pakvamūṣāyāḥ kākamācīdravaṃ punaḥ || 45 || 
 
 
 dvābhyāṃ caturguṇaṃ dattvā tāmācchādya pacecchanaiḥ | 
 kramāgnau vālukāyantre caturyāmānmṛto bhavet || 46 || 
 
 
 
                    pāradamāraṇasyāṣṭhamaḥ prakāraḥ |
                     
 snuhyā vā hemavallyā vā kṣīraiḥ śuddharasaṃ dinam | 
 mardayedgandhakaṃ tulyaṃ garbhayantragataṃ puṭet || 47 || 
 
 
 pūrvavatkramayogena mṛtaṃ yogeṣu yojayet | 
 
 
 
                    pāradamāraṇasya navamaḥ prakāraḥ |
                     
 śuddhasūtasamaṃ guñjālākṣorṇāmadhuṭaṅkaṇam || 48 || 
 
 
 tatsarvaṃ bhṛṅgajairdrāvairdinamekaṃ vimardayet | 
 vajramūṣāndhitaṃ dhmātaṃ mriyate śaśisannibham || 49 || 
 
 
 
 
                    pāradamāraṇasya daśamaḥ prakāraḥ |
                     
 dravaistu kīṭamāriṇyā hyajamodādravaiśca vā | 
 ahimāryā dravairvā'tha kiṃvā śvetāṅkuladravaiḥ || 50 || 
 
 
 mardayetpāradaṃ śuddhaṃ samagandhaṃ dinatrayam | 
 sampuṭe mṛṇmaye ruddhvā karīṣāgnau divāniśi || 51 || 
 
 
 pacettuṣāgninā vā'tha tridinānmriyate dhruvam | 
 
 
 
                    pāradamāraṇasyaikādaśaḥ prakāraḥ |
                     
 śuddhasūtaṃ mṛtaṃ vajraṃ samāṃśaṃ taptakhalvake || 52 || 
 
 
 haṃsapādyā dravairmardyaṃ tridinānte samuddharet | 
 bījairdivyauṣadhīnāṃ ca vajramūṣāṃ pralepayet || 53 || 
 
 
 tatra pūṃrvarasaṃ ruddhvā tridinaṃ tuṣavahninā | 
 pācayitvā samuddhṛtya tatsamaṃ śuddhapāradam || 54 || 
 
 
 ekīkṛtya tryahaṃ mardyaṃ haṃsapādyā dravairdṛḍham | 
 tadgolaṃ pūrvavatpacyānmṛtaṃ bhavati śobhanam || 55 || 
 
 
 
                    vajrādimāraṇavidheratideśena kathanam |
                     
 vajrābhrādyaṣṭalohānāṃ rasakhaṇḍe yathoditam | 
 māraṇaṃ vā dikhaṇḍe vā tathā jñeyaṃ rasāyane || 56
                            || 
 
 
 
                    mṛtarasaguṇāḥ |
                     
 evaṃ mṛto rasavaraḥ paramāmṛtaḥ syā- 
 ttatsevakāḥ satatamasya dṛ ḍhaṃ tu teṣām | 
 dehaṃ karoti sahasā surasundarīṇāṃ 
 krīḍākṣamaṃ paramasundarameva nityam || 57 || 
 
 
 iti śrīpārvatīputranityanāthasiddhaviracite rasaratnākare rasāyanakhaṇḍe
                    rasa- māraṇaṃ nāma prathamopadeśaḥ || 
 vādakhaṇḍe  kha. | 
 padaṃ  kha. | 
 
 
 
                dvitīyopadeśaḥ |
                 
 dharmajñaiḥ śivavatsalairnijaratairbhūpairmahāsādhakaiḥ 
 samyagdivyarasāyanena satataṃ kalpāntasīmāvadhi | 
 rakṣyaṃ gā tramanantapuṇyanicaye muktiśca yasmādbhave- 
 ttadvakṣye paramādbhutaṃ sukhakaraṃ sāmrājyadaṃ dhīma tām
                        || 1 || 
 
 
                    kṣetrīkaraṇārthamabhrakabhakṣaṇavidhiḥ |
                     
 abhrakaṃ bhakṣayedādau māritaṃ cāmṛtīkṛtam | 
 māsaikaṃ niṣkaniṣkaṃ vai kṣetrīkaraṇahetave || 2 || 
 
 
 yasmādabhraṃ rasakṣetraṃ tataḥ kuryādrasāyanam | 
 akṣetrīkaraṇe sūto hyamṛto viṣatāṃ vrajet || 3 || 
 
 
 phalasiddhiḥ kutastasya subījasyoṣare yathā | 
 
 
 
                    vajrapañjararasaḥ |
                     
 vajrapāradayorbhasma samabhāgaṃ prakalpayet || 4 || 
 
 
 sūtapādaṃ mṛtaṃ svarṇaṃ sarvaṃ mardyaṃ dināvadhi | 
 haṃsapādyā dravaireva tadgolaṃ cāndhitaṃ puṭet || 5 || 
 
 
 arkakṣīraiḥ punarmardyaṃ tadvadgajapuṭe pacet | 
 bhakṣayetsarṣapavṛddhaṃ yāvanmāṣaṃ vivardhayet || 6 || 
 
 
 śaraṇyaḥ sādhakānāṃ tu raso'yaṃ vajrapañjaraḥ | 
 citrakārdrakasindhūtthamṛtatakṣṇisuvarcalam || 7 || 
 
 
 samaṃ sarvaṃ sadā cānu bhakṣyaṃ syātkrāmaṇe hitam | 
 māsaṣaṭkaprayogeṇa jīvedācandratārakam || 8 || 
 
 
 valīpalitanirmukto divyakāyo mahābalaḥ | 
 
 
 
                    vajreśvararasaḥ |
                     
 mṛtasūtāddvādaśāṃśaṃ mṛtaṃ vajraṃ prakalpayet || 9 || 
 
 
 dvābhyāṃ tulyaṃ mṛtaṃ kāntaṃ kāntatulyaṃ mṛtābhrakam | 
 tatsarvaṃ bhṛṅgajairdrāvairmarditaṃ bhāvayettryaham || 10 || 
 
 
 tryahaṃ gokṣurakadrāvaiḥ kṣaudrairmāṣaṃ tato lihet | 
 raso vajreśvaro nāma vajrakāyakaro nṛṇām || 11 || 
 
 dehamanantapuṇyavibhavā bhuktiśca  kha. | 
 śrīmatām  kha. | 
 
 
 caturmāsairjarāṃ hanti jīvedbrahmadinaṃ kila | 
 bhṛṅgarājasya pañcāṅgaṃ cūrṇayettriphalāsamam || 12 || 
 
 
 palaikaṃ madhunā lehyaṃ krāmakaṃ paramaṃ rase | 
 
 
 
                    vajradhārārasaḥ |
                     
 vajrasūtābhrahemnāṃ tu bhasma śuddhaṃ tu mākṣikam || 13 || 
 
 
 tulyaṃ saptadinaṃ mardyaṃ divyauṣadhirasairdṛḍham | 
 ruddhvā taṃ tridinaṃ pacyādvālukāyantragaṃ punaḥ || 14 || 
 
 
 uddhṛtya tridinaṃ bhāvyaṃ bhṛṅgasarpākṣijairdravaiḥ | 
 māṣaikaṃ madhusarpirbhyāṃ vajradhārārasaṃ lihet || 15 || 
 
 
 māsaṣaṭkaprayogeṇa rudratulyo bhavennaraḥ | 
 valīpalitanirmukto vāyuvego mahābalaḥ || 16 || 
 
 
 punarnavābhṛṅgatilavājigandhāḥ samāṃśakāḥ | 
 sarvatulyā sitā yojyā cūrṇitaṃ bhakṣayetpalam || 17 || 
 
 
 
                    bhairavarasaḥ |
                     
 suvarṇaṃ pāradaṃ kāntaṃ mṛtaṃ sarvaṃ samaṃ bhavet | 
 śatāvaryāḥ śiphādrāvairbhāvayeddivasatrayam || 18 || 
 
 
 tridinaṃ triphalākvāthairbhṛṅgadrāvairdinatrayam | 
 bhāvitaṃ madhusarpirbhyāṃ bhakṣayedbhairavaṃ rasam || 19 || 
 
 
 māṣaikaikaṃ varṣamātraṃ jīveccandrārkatārakam | 
 mūlacūrṇaṃ śatāvaryāḥ kṛṣṇājapayasā yutam || 20 || 
 
 
 palaikaikaṃ pibeccānu krāmakaṃ paramaṃ hitam | 
 
 
 
                    śilāvīrarasaḥ |
                     
 rasabhasma samaṃ gandhaṃ śilājatvamlavetasam || 21 || 
 
 
 yāmaikaṃ mardayetsarvaṃ madhusarpiryutaṃ lihet | 
 niṣkaikaikaṃ varṣamātraṃ śilāvīro mahārasaḥ || 22 || 
 
 
 jarākālaṃ nihantyāśu jīvedvarṣaśatatrayam | 
 palārdhaṃ muśalīcūrṇaṃ bhṛṅgarājarasaiḥ pibet || 23 || 
 
 
 dhātrīphalarasairvā'tha krāmakaṃ hmanupānakam | 
 
 
 
                    amṛtārṇavarasaḥ |
                     
 meghanādadravairmardyaṃ śuddhasūtaṃ dinatrayam || 24 || 
 
 
 
 viḍaṅgaṃ dviniśaṃ vyoṣaṃ samaṃ cūrṇaṃ prakalpayet | 
 āragvadhasya mūlaṃ tu cūrṇasya dviguṇaṃ bhavet || 25 || 
 
 
 cūrṇasya dviguṇaṃ cājyaṃ kṣaudraṃ caiva caturguṇam | 
 sarvaṃ pūrvarase kṣiptvā mṛdvagnau cālayan pacet || 26 || 
 
 
 tatpiṇḍaṃ karṣamekaikaṃ bhakṣayedamṛtārṇavaḥ | 
 varṣamātrāñjarāṃ hanti jīvedvarṣaśatatrayam || 27 || 
 
 
 bākucīcūrṇakarṣaikaṃ dhātrīphalarasaiḥ pibet | 
 
 
 
                    udayādityarasaḥ |
                     
 pāradāddviguṇaṃ gandhaṃ śuddhaṃ sarvaṃ vimardayet || 28 || 
 
 
 muṇḍyārdrakarasaiḥ khalve trisaptāhaṃ punaḥ punaḥ | 
 etattulyaṃ śuddhatāmraṃ sampuṭe tannirodhayet || 29 || 
 
 
 veṣṭayedvastrakhaṇḍena vajramṛttikayā bahiḥ | 
 liptvā viśoṣayettaṃ vai samyaggajapuṭe pacet || 30 || 
 
 
 uddhṛtya sampuṭaṃ cūrṇyaṃ devadālyā dravaistryaham | 
 bhaṅgīpunarnavādrāvaiḥ pṛthagbhāvyaṃ tryahaṃ tryaham || 31 || 
 
 
 tattulyaṃ nāgarāccūrṇaṃ kṣiptvā madhvājyasaṃyutam | 
 lihenmāṣadvayaṃ nityaṃ yāvatsaṃvatsarāvadhi || 32 || 
 
 
 raso'yamudayādityo jarāmṛtyuharaḥ paraḥ | 
 punarnavādevadālībhṛṅgacūrṇaṃ samaṃ samam || 33 || 
 
 
 madhvājyābhyāṃ lihetkarṣamanu syātkrāmaṇaṃ param | 
 
 
 
                    gaganeśvararasaḥ |
                     
 pārado gaganaṃ kāntaṃ tīkṣṇaṃ ca māritaṃ samam || 34 || 
 
 
 bhṛṅgadhātrīphaladrāvaiśchāyāyāṃ bhāvayettryaham | 
 sitāmadhvājyakaistulyaṃ sarvaṃ bhāṇḍe nirodhayet || 35 || 
 
 
 dhānyarāśau sthitaṃ māsaṃ tato niṣkatrayaṃ samam | 
 bhakṣayecca pibetkṣīraṃ karṣaikaṃ triphalāmanu || 36 || 
 
 
 rātrau śuṇṭhīṃ kaṇāṃ khādedvarṣaikādamaro bhavet | 
 jīvedbrahmadinaṃ vīraḥ syādraso gaganeśvaraḥ || 37 || 
 
 
 
 
                    vaṭeśvararasaḥ |
                     
 vaṭakṣīraistryahaṃ mardyaṃ gandhaṃ śuddharasaṃ samam | 
 vaṭakāṣṭhāgninā pacyānmṛtpātre yāmapañcakam || 38 || 
 
 
 kṣipan kṣipan vaṭakṣīraṃ tatkāṣṭhenaiva cālayet | 
 samuddhṛtya tryahaṃ bhāvyaṃ devadālīdaladravaiḥ || 39 || 
 
 
 uṣṇakāle tu guñjaikaṃ tāmbūlapatrasaṃyutam | 
 candravṛddhyā sadā bhakṣyaṃ yāvat ṣoḍaśaguñjakam || 40 || 
 
 
 cūrṇamuttaravāruṇyā bākucyā devadālijam | 
 madhvājyābhyāṃ lihetkarṣaṃ krāmakaṃ hyanupānakam || 41 || 
 
 
 varṣamātrājjarāṃ hanti jīvedvarṣaśatatrayam | 
 raso vaṭeśvaro nāma vajrakāyakaro nṛṇām || 42 || 
 
 
 
                    acaleśvararasaḥ |
                     
 mṛtaṃ sūtaṃ śuddhagandhaṃ triphalāṃ gugugluṃ samam | 
 sarvaṃ vātāritailena miśraṃ karṣaṃ lihetsadā || 43 || 
 
 
 ṣaṇmāsena jarāṃ hanti jīvedbrahmadinatrayam | 
 tasya mūtrapurīṣeṇa śulbaṃ bhavati kāñcanam || 44 || 
 
 
 ajasya vṛṣaṇaṃ pācyaṃ gavāṃ kṣīreṇa taṃ niśi | 
 sitāyuktaṃ pibeccānu raso'yamacaleśvaraḥ || 45 || 
 
 
 
                    parameśvararasaḥ |
                     
 rasaṃ vajraṃ svarṇakānte muṇḍaṃ ca māritaṃ samam | 
 mākṣikaṃ gandhakaṃ śuddhaṃ sarvaṃ jambīrajairdravaiḥ || 46 || 
 
 
 saptāhaṃ mardayetkhalve tadgolaṃ cāndhitaṃ puṭet | 
 bhūdhare dinamekaṃ tu khyātaḥ siddharasaḥ paraḥ || 47 || 
 
 
 māṣaikaṃ madhunā lehyaṃ varṣānmṛtyujarāpaham | 
 divyakāyo naraḥ siddho bhavedviṣṇuparākramaḥ || 48 || 
 
 
 śvetapaunarnavaṃ mūlaṃ kṣīrapiṣṭaṃ sadā pibet | 
 bhakṣayedvā sitā sārdhaṃ krāmakaṃ pa rame rase || 49
                            || 
 
 parameśvare  kha. | 
 
 
 
                    gandhāmṛtarasaḥ |
                     
 mṛtasūtasya dviguṇaṃ śuddhaṃ gandhaṃ vimiśrayet | 
 dinaikaṃ kanyakādrāvairmardayitvā nirodhayet || 50 || 
 
 
 dinaikaṃ madhunā pacyānniṣkaikaṃ madhunā lihet | 
 gandhāmṛto raso nāma vatsarānmṛtyujidbhavet || 51 || 
 
 
 samūlaṃ bhṛṅgarājaṃ tu chāyāśuṣkaṃ vicūrṇayet | 
 tatsamaṃ triphalācūrṇaṃ sarvatulyā sitā bhavet || 52 || 
 
 
 ekīkṛtya palaikaikaṃ bhakṣayedanupānakam | 
 
 
 
                    kālakaṇṭakarasaḥ |
                     
 pāradābhraṃ mṛtaṃ tulyaṃ dvābhyāṃ tulyaṃ tu gandhakam || 53 || 
 
 
 tatsarvaṃ mṛṅgajairdrāvairmardayeddinasaptakam | 
 ṣaḍvāraṃ cā ṅkulītailairbhāvayitvā'tha bhakṣayet || 54
                            || 
 
 
 māṣamātraṃ tu varṣaikaṃ raso'yaṃ kālakaṇṭakaḥ | 
 piṣṭvā karañjapatrāṇi gavāṃ kṣīraiḥ pibedanu || 55 || 
 
 
 jarāmṛtyuvinirmukto jīvedbrahmadinaṃ naraḥ | 
 
 
 
                    amṛteśarasaḥ |
                     
 mṛtasūtābhrakaṃ kāntaṃ viṣaṃ tāpyaṃ śilājatu || 56 || 
 
 
 tulyāṃśaṃ madhusarpirbhyāṃ lihedguñjātrayaṃ sadā | 
 ṣaṇmāsena jarāṃ hanti jīvedbrahmadinaṃ naraḥ || 57 || 
 
 
 aśvagandhāmūlacūrṇaṃ saptabhāgaghṛtaiḥ samam | 
 bhāgāṣṭakaṃ guḍaṃ tasmin kṣipedbhāgaṃ ca pippalīm || 58 || 
 
 
 mṛdvagninā ca tatsarvaṃ piṇḍitaṃ bhakṣayet palam | 
 krāmakaṃ hyamṛteśasya rasarājasya siddhaye || 59 || 
 
 
 
                    rasavīramahārasaḥ |
                     
 triguṇaṃ śuddhasūtasya yojayecchuddhagandhakam | 
 lohaparpaṭikācūrṇaṃ sūtatulyaṃ vinikṣipet || 60 || 
 
 
 snuhyarkapayasā mardyaṃ tatsarvaṃ divasatrayam | 
 tacchuṣkaṃ cāndhitaṃ pacyātkarīṣāgnau divāniśam || 61 || 
 
 bākucotailai--  kha. | 
 
 
 tataśca ṭaṅkaṇaṃ kācaṃ dattvā ruddhvā dhameddṛḍham | 
 guñjaikaṃ madhunā khā dedrasavīro mahārasaḥ || 62
                            || 
 
 
 abdaikena jarāṃ hanti jīvedācandratārakam | 
 muśalīmūlacūrṇaṃ tu guñjāpatradravaiḥ pibet || 63 || 
 
 
 chāgīmūtreṇa vā taṃ vai karṣaikaṃ krāmakaṃ param | 
 
 
 
                    kāñcāyanarasaḥ |
                     
 mṛtasūtasamaṃ gandhaṃ kākamācyā dravairdinam || 64 || 
 
 
 marditaṃ cāndhitaṃ pacyātkarīṣāgnau divāniśam | 
 divyauṣadhadaladrāvairdinaṃ mardyaṃ tamandhayet || 65 || 
 
 
 dhmātaṃ tasmātsamuddhṛtya tattulyaṃ hāṭakaṃ mṛtam | 
 ekīkṛtya ghṛtairlehyaṃ māṣaikaṃ vatsarāvadhi || 66 || 
 
 
 jarāṃ mṛtyuṃ nihantyāśu satyaṃ kāñcāyano rasaḥ | 
 kākamācīdravairbhāvyaṃ cūrṇaṃ dhātrīphalodbhavam || 67 || 
 
 
 madhunā bhakṣayetkarṣamanu syātkrāmakaṃ param | 
 
 
 
                    parānandarasaḥ |
                     
 mṛtasūtābhrakaṃ gandhaṃ tulyaṃ saptadināvadhi || 68 || 
 
 
 śigrumṛladravairmardyaṃ tadgolaṃ bhāṇḍamadhyagam | 
 ruddhvā pacyāllaghutvena śākakāṣṭhairdināvadhi || 69 || 
 
 
 parānando raso nāma ghṛtairniṣkaṃ sadā lihet | 
 dinaikaṃ triphalākvāthaiḥ kuṣṭhaṃ samyagvipācayet || 70 || 
 
 
 tacchuṣkaṃ cūrṇitaṃ karṣaṃ madhvājyābhyāṃ lihedanu | 
 saṃvatsaraprayogeṇa jīvedācandratārakam || 71 || 
 
 
 
                    mahākālarasaḥ |
                     
 mṛtasūtābhrakaṃ tulyaṃ mṛtalohaṃ tayoḥ samam | 
 lohāṃśaṃ śodhitaṃ gandhaṃ bhāvayeddinasaptakam || 72 || 
 
 
 tatsarvaṃ triphalākvāthairbhṛṅgaśigrukacitrakaiḥ | 
 dravaiḥ pṛthakpṛthagbhāvyaṃ saptadhā saptadhā kramāt || 73 || 
 
 
 saptadhā kaṭukīkvāthairbhāvitaṃ cūrṇayetpunaḥ | 
 khādet karavīro  kha. | 
 
 cūrṇatulyaṃ kaṇācūrṇaṃ purātanaguḍaiḥ samaiḥ || 74 || 
 
 
 sarvamekīkṛtaṃ khādenniṣkaikaṃ vatsarāvadhi | 
 mahākālo raso nāma jarākālabhayaṅkaraḥ || 75 || 
 
 
 tilakoraṇṭapatrāṇi guḍena bhakṣayedanu | 
 
 
 
                    hemaparpaṭakarasaḥ |
                     
 mṛtapāradasantulyaṃ lohaparpaṭakaṃ bhavet || 76 || 
 
 
 triguṇaṃ gandhakaṃ sūtātsarvaṃ divyauṣadhadravaiḥ | 
 marditaṃ taddinaṃ ruddhvā dhmāto baddho bhavedrasaḥ || 77 || 
 
 
 tasmin pādaṃ mṛtaṃ svarṇaṃ kṣiptvā vahnyārdrakadravaiḥ | 
 mardyaṃ yāmaṃ vicūrṇyātha vyoṣajīrakasaindhavaiḥ || 78 || 
 
 
 tulyaṃ pūrvarasaṃ tulyaṃ niṣkaikaikaṃ ca bhakṣayet | 
 jarāmṛtyuṃ nihantyāśu hemaparpaṭako rasaḥ || 79 || 
 
 
 aśvagandhāsamāṃ yaṣṭiṃ dhātrīphalarasairdinam | 
 bhāvitāṃ lehayetkṣaudraiḥ palaikāṃ krāmakaṃ param || 80 || 
 
 
 
                    śrīkaṇṭharasaḥ |
                     
 svarṇatārārkakāntaṃ ca tīkṣṇaṃ vā māritaṃ samam | 
 kṛṣṇābhrasattvamākṣīkaṃ pratyekaṃ svarṇatulyakam || 81 || 
 
 
 tatsarvaṃ cāndhitaṃ dhāmyaṃ tatkhoṭaṃ mṛtapāradam | 
 samaṃ sūnānmṛtaṃ vajraṃ pādāṃśaṃ tatra yojayet || 82 || 
 
 
 sarvaṃ jambīrajairdrāvaistaptakhalve vimardayet | 
 dinaikaṃ taṃ nirudhyātha bhūdhare pācayeddinam || 83 || 
 
 
 uddhṛtya gandhakaṃ tulyaṃ dattvā ruddhvā dhameddrutam | 
 taccūrṇaṃ madhunā''jyena māṣamātraṃ lihetsadā || 84 || 
 
 
 rasaḥ śrīkaṇṭhanāmā'yaṃ khecaratvaṃ prayacchati | 
 saṃvatsaraprayogeṇa jīvetkalpāntameva ca || 85 || 
 
 
 tasya mūtrapurīṣābhyāṃ sarvalohāni kāñcanam | 
 palaikaṃ gandhakaṃ kṣīraiḥ krāmakaṃ cānu pāyayet || 86 || 
 
 
 
                    khecarabaddharasaḥ |
                     
 śuddhatāmrasya bhāgaikaṃ dviṣaṭ śuddharasasya ca | 
 
 trayaṃ bhūnāgasattvasya bhāgamekatra kārayet || 87 || 
 
 
 sarvaṃ mardyaṃ taptakhalve jambīrāṇāṃ dravairdinam | 
 tatsarvaṃ kacchape yantre kṣiptvā tatraiva gandhakam || 88 || 
 
 
 kāsamardarasaiḥ piṣṭaṃ tulyaṃ dattvā nirudhya ca | 
 yāvajjīrṇaṃ puṭe pacyādevaṃ ṣaṅguṇagandhakam || 89 || 
 
 
 jārayetkramayogena samuddhṛtyātha mardayet | 
 yāmaṃ jambīrajairdrāvaistato niścandramabhrakam || 90 || 
 
 
 amlavetasasantulyaṃ marditaṃ dāpayadrase | 
 ṣoḍaśāṃśaṃ taptakhalve caṇakāmlaṃ ca tālakam || 91 || 
 
 
 kāsīsaṃ ca daśāṃśena dattvā mardyaṃ dināvadhi | 
 tatsarvaṃ pakvamūṣāyāṃ kṣiptvā vastreṇa bandhayet || 92 || 
 
 
 dolāyantre sāranāle tryahaṃ ladhvagninā pacet | 
 uddhṛtya kṣālayeduṣṇaiḥ kāñjikairjīryate yadi || 93 || 
 
 
 ajīrṇaṃ cetpacedyantre kacchapākhye biḍānvitam | 
 evaṃ punaḥ punarjāryaṃ gaganaṃ sūtatulyakam || 94 || 
 
 
 śikhipittapraliptāni svarṇapatrāṇi tasya vai | 
 catuḥṣaṭyaṃśayogena dattvā khalve vimardayet || 95 || 
 
 
 svedayetpūrvavadyantre jīrṇeṃ svarṇaṃ ca dāpayet | 
 ityevaṃ ṣoḍaśāṃśaṃ tu svarṇaṃ jāryaṃ rasasya vai || 96 || 
 
 
 tato jāryaṃ mṛtaṃ vajraṃ ṣoḍaśāṃśaṃ ca hemavat | 
 tālakāsīsajambīrayuktaṃ mardyaṃ ca tatparam || 97 || 
 
 
 tato divyauṣadhadrāvaistaṃ sūtaṃ mardayettryaham | 
 vajramūṣāndhitaṃ dhāmyaṃ baddhaṃ syāccūrṇayetpunaḥ || 98 || 
 
 
 madhuśarkarayā sārdhaṃ guñjāmātraṃ ca bhakṣayet | 
 rasaḥ khecarabaddho'yaṃ ṣaṇmāsānmṛtyujidbhavet || 99 || 
 
 
 valīpalitanirmukto mahābalaparākramaḥ | 
 saptāhaṃ mṛṅgajairdrāvairnīlīmuṇḍīphalatrayam || 100 || 
 
 
 bhāvayenmadhusarpirbhyāṃ karṣamātraṃ lihedanu | 
 
 
 
 
                    svayamarinarasaḥ |
                     
 śuddhasūtaṃ dvidhā gandhaṃ kuryātkhalvena kañjalam || 101 || 
 
 
 tayostulyaṃ kāntacūrṇaṃ tīkṣṇaṃ vā muṇḍameva vā | 
 sarvamekīkṛtaṃ khalve mardayetkanyakādravaiḥ || 102 || 
 
 
 dinaikaṃ golakaṃ kṛtvā tāmrapātre niveśayet | 
 ācchādyairaṇḍapatraistu yāmārdhe'tyuṣṇatāṃ vrajet || 103 || 
 
 
 dhānyarāśau nyasettaṃ tu dvidinānte samuddharet | 
 kanyābhṛṅgīkākamācīmuṇḍīnirguṇḍicitrakam || 104 || 
 
 
 koraṇṭabākucībrāhmīsahadevīpunarnavāḥ | 
 śālmalīvijayādhūrtā dravaireṣāṃ pṛthakpṛthak || 105 || 
 
 
 saptadhā saptadhā bhāvyaṃ saptadhā triphalodbhavaiḥ | 
 kaṣāyairbhāvitaṃ cūrṇyaṃ jātīphalalavaṅgakam || 106 || 
 
 
 trikaṭu triphalā cailā cūrṇayennavakaṃ samam | 
 taccūrṇaṃ pūrvacūrṇaṃ ca samaṃ kṣaudreṇa karṣakam || 107 || 
 
 
 varṣaikaṃ lehayennityaṃ jarākālapraśāntaye | 
 svayamagniraso nāma siddhānāṃ sumukhāgataḥ || 108 || 
 
 
 tilāśvagandhayoścūrṇaṃ palārdhaṃ madhunā lihet | 
 
 
 
                    kakṣapuṭarasaḥ |
                     
 nirguṇḍī nīlikā vajrī brahmadaṇḍī tridaṇḍikā || 109 || 
 
 
 śatapuṣpā mudgaparṇī śvetārko vānarī jayā | 
 peṭārīkṛṣṇadhattūravijayākṣīrakandakam || 110 || 
 
 
 etaiḥ samastairvyastairvā dravyairmardyaṃ dinatrayam | 
 śuddhasūtaṃ taptakhalve tatkalkaṃ kṣīrakandake || 111 || 
 
 
 vajrakande'thavā ruddhvā tanmajjābhirmṛdā punaḥ | 
 taṃ kandaṃ vajramūṣāyāṃ ruddhvā laghupuṭe pacet || 112 || 
 
 
 punarmardyaṃ punaḥ pācyamityevaṃ saptadhā kramāt | 
 rasaḥ kakṣapuṭo nāma guñjaikaṃ madhunā lihet || 113 || 
 
 
 jīvedbrahmadinaikaṃ tu valīpalitavarjitaḥ | 
 varṣaikena na sandeho rasakāyo bhavennaraḥ || 114 || 
 
 
 
 bhallātabījacūrṇaṃ ca hayagandhāmṛtāghṛtaiḥ | 
 palaikaṃ bhakṣayeccānu krāmakaṃ paramaṃ hitam || 115 || 
 
 
 
                    mahāśāktirasaḥ |
                     
 mṛtasūtābhrakaṃ vajraṃ kāntatārārkahāṭakam | 
 tīkṣṇaṃ ca tulyatulyāṃśaṃ sarveṣāṃ gandhakaṃ samam || 116 || 
 
 
 sarvaṃ pālāśatailena mardayeddinasaptakam | 
 mahāśaktiraso nāma kṣaudrairmāṣaṃ lihetsadā || 117 || 
 
 
 ṣaṇmāsena jarāṃ hanti jīvedbrahmadinatrayam | 
 vatsarātsaptakalpāni jīvatyeva na saṃśayaḥ || 118 || 
 
 
 icchāvegī mahāsiddhaḥ parāśaktisamo bhavet | 
 tasya mūtrapurīṣābhyāṃ tāmraṃ bhavati kāñcanam || 119 || 
 
 
 pālāśabījajaṃ tailaṃ kṣaudrairlehyaṃ palāṣṭakam | 
 krāmakaṃ hyanupānaṃ syātsamyakchaktyā prakāśitam || 120 || 
 
 
 
                    nāṭakeśvararasaḥ |
                     
 lohitaṃ vā'tha vā kṛṣṇaṃ vaikrāntaṃ māritaṃ palam | 
 svarṇacūrṇapalaikaṃ ca dvipalaṃ śuddhapāradam || 121 || 
 
 
 bālaraṇḍājamūtrābhyāṃ tatsarvaṃ mardayeddinam | 
 śarapuṅkhā meṣaśṛṅgī sarpākṣīkaṭutumbikā || 122 || 
 
 
 indravāruṇikā caiṣāṃ dravairmardyaṃ dinatrayam | 
 tadgolaṃ garbhayantre tu ruddhvā pacyāddinatrayam || 123 || 
 
 
 tuṣāgninā laghutvena samuddhṛtya vicūrṇayet | 
 saptadhā bhṛṅgajairdrāvairbhāvitaṃ cūrṇayetpunaḥ || 124 || 
 
 
 tripha lātryūṣamadhvājyaiḥ samaṃ cūrṇaṃ vimiśrayet
                            | 
 māṣaikaikaṃ sadā khādedraso'yaṃ nā ṭakeśvaraḥ || 125
                            || 
 
 
 sarvarogajarāmṛtyūn vatsarānnāśayatyalam | 
 divyatejā mahākāyo jīvedācandratārakam || 126 || 
 
 
 mūlatvacaṃ brahmavṛkṣācchāyāśuṣkāṃ vicūrṇitām | 
 pibenniṣkadvayāṃ takraiḥ krāmakaṃ paramaṃ śubham || 127 || 
 
 triphaloṣaṇamadhvājyaiḥ  kha. | 
 hāṭakeśvaraḥ  ka. | 
 
 
 
                    bālasundararasaḥ |
                     
 suśuddhaṃ śvetavaikrāntaṃ saptāhaṃ bhāvyamātape | 
 amlavetasasampiṣṭaṃ tenaiva drutimāpnuyāt || 128 || 
 
 
 etaddrutiṃ śuddhasūtaṃ samaṃ kṣaudrairdinatrayam | 
 marditaṃ lehayenmāṣaṃ māsādbālo bhavennaraḥ || 129 || 
 
 
 vatsarādbrahmatulyaḥ syādraso'yaṃ bālasundaraḥ | 
 bākucībījakarṣaikaṃ madhvājyābhyāṃ lihedanu || 130 || 
 
 
 
                    brahmapañjararasaḥ |
                     
 catuḥpalaṃ śuddhasūtaṃ palaikaṃ mṛtahāṭakam | 
 palāśakuḍmaladrāvaistattailaiśca dinatrayam || 131 || 
 
 
 mardayettaptakhalve tu svarṇatulyaṃ ca gandhakam | 
 śodhitaṃ nikṣipettasmin pūrvoktairmardayeddinam || 132 || 
 
 
 māṣamātrāṃ vaṭīṃ khādedvatsarānmṛtyujidbhavet | 
 jīvedbrahmadinaṃ vīro raso'yaṃ brahmapañjaraḥ || 133 || 
 
 
 vānarīkākatuṇḍyutthabījacūrṇaṃ sa maṃ samam | 
 śālmalītvagdaladrāvairbhāvayeddivasatrayam || 134 || 
 
 
 tryahaṃ ca bhṛṅgajairdrāvairbhāvitaṃ cūrṇayettataḥ | 
 purātanaguḍaistulyaṃ karṣaikamanu bhakṣayet || 135 || 
 
 
 
                    śivāmṛtarasaḥ |
                     
 raktabhūmau tu bhūnāgān grāhayitvā parīkṣayet | 
 chede niryāti raktaṃ cettān svīkuryātprayatnataḥ || 136 || 
 
 
 kṛṣṇavarṇagavājyena samena saha tān pacet | 
 lohaje cālayan pātre yāvatsindūravarṇakam || 137 || 
 
 
 tatsarvaṃ jāyate bhasma tattulyaṃ mṛtapāradam | 
 madhunā''loḍitaṃ sarvaṃ guñjārdhārdhaṃ vivardhayan || 138 || 
 
 
 paścādguñjāṃ sadā khādedyāvatsaṃvatsarāvadhi | 
 śivāmṛto raso nāma jarāmṛtyuharo nṛṇām | 
 āyurbrahmadinaṃ datte śivāmbu pāyayedanu || 139 || 
 
 tilaiḥ saha  kha. | 
 
 
 evaṃ divyarasāyanaiḥ samucitaiḥ sārātisāraiḥ śubhaiḥ 
 siddhaṃ dehamanekasādhanabalādyeṣāṃ tu dṛṣṭaṃ mayā | 
 tānārādhya ca teṣu sāramakhilaṃ saṅgṛhya śāstrādapi 
 bhūpānāṃ viduṣāṃ mahāmatimatāṃ proktaṃ hitārthāya vai || 140 || 
 
 
 iti śrīpārvatīputranityanāthasiddhaviracite rasaratnākare caturthe
                    rasāyanakhaṇḍe divyarasairdehasādhanaṃ nāma dvitīya upadeśaḥ || 2 || 
 
 
                atha tṛtīyopadeśaḥ |
                 
 divyayogaguṭikārasāyanaṃ krāmaṇena rahitaṃ na sidhyati | 
 śīghra siddhikarameva sevyatāṃ krāmaṇārthamanupānamatra
                        vai || 1 || 
 
 
                    mṛtasañjīvanīguṭikā |
                     
 kākatumbī kākamācī nirguṇḍī ca kumārikā | 
 gojihvā saindhavaṃ guñjā hyārdrakaṃ ca samaṃ samam || 2 || 
 
 
 piṣṭvā tena praleptavyā mūṣā sarvā'ṅgulāvadhi | 
 pāradaṃ vyomasattvaṃ ca kāntaṃ tīkṣṇaṃ ca muṇḍakam || 3 || 
 
 
 tāpyasattvaṃ ca tulyāṃśaṃ sarvaṃ sañcūrṇya mardayet | 
 dinaṃ jambīrajairdrāvaistanmūṣāyāṃ vinikṣipet || 4 || 
 
 
 ācchādyālepya kalkena cāndhayitvā viśoṣayet | 
 karīṣāgnau divārātraṃ puṭe paktvā samuddharet || 5 || 
 
 
 punaḥ praliptamūṣāyāṃ kṣiptvā ruddhvā puṭettataḥ | 
 ityevaṃ daśamūṣāsu praliptāsu vipācayet || 6 || 
 
 
 jāyate guṭikā divyā mṛtasañjīvanī parā | 
 vaktre śirasi kaṇṭhe vā karṇe vā  dhāritā kare || 7
                            || 
 
 
 hemnā suveṣṭitā samyagvayaḥstambhakarī parā | 
 valīpalitakālāgnimṛtyuśaṅkāvināśanī || 8 || 
 
 
 varṣamātrānna sandeho jīvedvarṣaśatatrayam | 
 śuddhagandhapalaikaṃ tu gavāṃ kṣīraiḥ pibetsadā || 9 || 
 
 
 anena tvanupānena dehe saṅkramate rasaḥ | 
 
 dehasiddhikarameva  kha. | 
 bādhāṃ harediyam  kha. | 
 
 
 
                    vajreśvarīguṭikā |
                     
 samukhaṃ pāradaṃ kāntaṃ muṇḍalohābhrasattvakam || 10 || 
 
 
 tāpyasattvaṃ mṛtaṃ vajraṃ sarvaṃ jambīrajairdravaiḥ | 
 saptāhaṃ mardayettulyaṃ kṛtvā golaṃ samuddharet || 11 || 
 
 
 nirguṇḍī saindhavaṃ kṣaudraṃ gojihvā kākatuṇḍikā | 
 piṣṭvā tu lepayedgolaṃ sarvato'ṅgulamātrakam || 12 || 
 
 
 taṃ ruddhvā vajramūṣāyāṃ pacedyāmaṃ tu bhūdhare | 
 liptvā ruddhvā punaḥ pācyamityevaṃ pakṣamātrakam || 13 || 
 
 
 yavaciñcāpalāśottharājīkārpāsabījakaiḥ | 
 supiṣṭairlepayenmūṣāṃ tanmadhye pūrvagolakam || 14 || 
 
 
 ṭaṅkaṇaṃ śvetakācaṃ ca dattvā pṛ ṣṭhe nirudhya ca
                            | 
 khadirāṅgārayogena dhamedyāvaddrutaṃ bhavet || 15 || 
 
 
 tatastaṃ biḍaliptāyāṃ mūṣāyāṃ ca niveśayet | 
 tattulyaṃ dāpayetsvarṇaṃ jārayettaṃ dhaman dhaman || 16 || 
 
 
 jīrṇe svarṇe samuddhṛtya taptakhalve vimardayet | 
 tryahaṃ divyauṣadhidrāvairvajramūṣāndhitaṃ dhamet || 17 || 
 
 
 jāyate guṭikā divyā nāmnā vajreśvarī parā | 
 vaktrasthā sā jarāṃ mṛtyuṃ hanti saṃvatsarātkila || 18 || 
 
 
 śastrastambhaṃ ca kurute brahmāyuryacchati dhruvam | 
 kṛṣṇāṣṭamyāṃ samādāya sahadevīṃ sucūrṇayet || 19 || 
 
 
 karṣaikāṃ bhakṣayedājyairanu syātkrāmeṇa hitam | 
 
 
 
                    vajrasundarīguṭikā |
                     
 āraktaṃ meghanādaṃ tu tathā pāṣāṇabhedakam || 20 || 
 
 
 strīstanyasahitaṃ piṣṭvā tena mūṣāṃ pralepayet | 
 bhāgaikaṃ mṛtavajrasya svarṇacūrṇasya ṣoḍaśa || 21 || 
 
 
 kṣiptvā tasyāṃ nirundhyātha yāmamātraṃ dṛḍhaṃ dhamet | 
 uddhṛtya nikṣipetkhalve śuddhasūtaṃ ca tatsamam || 22 || 
 
 piṣṭairnirundhayet  kha. | 
 
 
 mardayeccārdrakadrāvairyāvadbhavati golaka ḥ | 
 caṇḍālīkandamādāya strīstanyena supeṣayet || 23 || 
 
 
 anena golakaṃ liptvā vajramūṣyāṃ nirodhayet | 
 paktvā gajapuṭe grāhyā guṭikā vajra sundarī || 24
                            || 
 
 
 varṣaikaṃ dhārayedvaktre jīvedbrahyadinatrayam | 
 brahmavṛkṣasya tvakcūrṇaṃ kṣīrairnityaṃ palaṃ pibet || 25 || 
 
 
 krāmaṇaṃ hyanupānaṃ syātsādhakasyātisiddhidam | 
 tadudbhavamalairliptaṃ tāmraṃ tu dhamanena hi || 26 || 
 
 
 jāyate kanakaṃ divyaṃ satyaṃ śaṅkarabhāṣitam | 
 
 
 
                    hemasundarībaṭikā |
                     
 samukhasya rasendrasya pūrvavatkāñcanaṃ samam || 27 || 
 
 
 jārayedbiḍayogena tato mardyaṃ dinatrayam | 
 divyauṣadhaiḥ sagomūtrairvajramūṣāndhitaṃ dhamet || 28 || 
 
 
 uddhṛtya dhārayedvaktre guṭikā hemasundarī | 
 palārdhaṃ gandhakaṃ cājyairdviguṇairlehayedanu || 29 || 
 
 
 varṣaikena jarāṃ hanti jīvedācandratārakam | 
 
 
 
                    vajrakhecarīguṭikā |
                     
 śuddhasūtaṃ mṛtaṃ vajraṃ vyomasattvaṃ sahāṭakam || 30 || 
 
 
 amlavarge samaṃ sarvaṃ mardayeddivasatrayam | 
 tadgolakaṃ dṛḍhaṃ kṛtvā chāyāyāṃ śoṣayettataḥ || 31 || 
 
 
 brahmakārpāsabījāni rājikā yavaciñcikā | 
 vandhyā sarvaṃ samaṃ piṣṭvā pūrvagolaṃ pralepayet || 32 || 
 
 
 ruddhvā gajapuṭe pacyātsamuddhṛtyātha lepayet | 
 ruddhvā mūṣyāṃ dhamedgāḍhaṃ guṭikā vajrakhecarī || 33 || 
 
 
 jāyate dhāritā vaktre vatsarānmṛtyunāśinī | 
 bhū tāravaṭacūrṇaṃ tu palaikaṃ sitayā yutam || 34
                            || 
 
 
 bhakṣayetkrāmaṇārthaṃ tu brahmāyurjāyate naraḥ | 
 
 kṣiptvā tu mardayeccānu ārdrakasya dravaiḥ punaḥ  kha.
                            | 
 surasundarī  kha. | 
 bhūtāvaraṭacūṇa  kha. 
 
 
 
                    vyomasundarī vaṭikā |
                     
 kārpāsyāḥ kākamācyāśca kanyāyāśca daladravaiḥ || 35 || 
 
 
 śuddhasūtaṃ dinaṃ mardyaṃ kṣālyamamlaiḥ samuddharet | 
 tadrasaṃ niṣkacatvāri niṣkārdhaṃ tāmracūrṇakam || 36 || 
 
 
 pādonaniṣkamabhrotthaṃ sattvaṃ pādaṃ ca hāṭakam | 
 hematulyaṃ muṇḍacūrṇaṃ sarvamamlairvimardayet || 37 || 
 
 
 dinānte golakaṃ kṛtvā jambīrasyodare kṣipet | 
 tridinaṃ dolakāyantre pācayetsāranālake || 38 || 
 
 
 uddhṛtya dhārayedvaktre guṭikā vyomasundarī | 
 varṣamātrājjarāṃ hanti jīvedbrahmadinaṃ naraḥ || 39 || 
 
 
 citramūlasya cūrṇaṃ tu sakṣaudraṃ kāntapātrake | 
 āloḍya bhakṣayetkarṣamanu syātkrāmaṇe hitam || 40 || 
 
 
 
                    hāṭakeśvarīguṭikā |
                     
 niṣkamekaṃ svarṇapatraṃ triniṣkaṃ śuddhapāradam | 
 jambīraśarapuṅkhotthadravairmadyaṃ dināvadhi || 41 || 
 
 
 tadgolaṃ bandhayedvastre pacedgokṣīrapūrite | 
 dolāyantre divārātraṃ guṭikā hāṭakeśvarī || 42 || 
 
 
 jāyate dhāritā vaktre jarāmṛtyuvināśinī | 
 varṣamātrānna sandeho jīvedvarṣāyutaṃ naraḥ || 43 || 
 
 
 dinaikaṃ triphalācūrṇaṃ kvāthaiḥ khadirabījakaiḥ | 
 bhāvitaṃ madhusarpirbhyāṃ palaikaṃ krāmakaṃ lihet || 44 || 
 
 
 
                    arkaprabhāvatī guṭikā |
                     
 rasaniṣkatrayaṃ śuddhaṃ niṣkaikaṃ tāmracūrṇakam | 
 ciñcāphalāmlatakrābhyāṃ khalve mardyaṃ dināvadhi || 45 || 
 
 
 tadgolaṃ bandhayedvasraistakraciñcāmlapūrite | 
 dolāyantre dinaṃ pacyādguṭikā'rkaprabhāvatī || 46 || 
 
 
 varṣaikaṃ dhārayedvaktraṃ sūryatulyo bhavennaraḥ | 
 pālāśabījajaṃ tailaṃ gokṣīraiḥ karṣamātrakam || 47 || 
 
 
 krāmakaṃ hyanupānaṃ syājjarāmṛtyuharaṃ param | 
 
 
 
 
                    surasundarī vaṭikā |
                     
 svarṇamekaṃ kāntamekaṃ pañcatāraṃ dvipāradam || 48 || 
 
 
 tribhāgaṃ vyomasattvaṃ syāt ṣaḍbhāgaṃ śulbacūrṇakam | 
 sarvametatkṛtaṃ sūkṣmaṃ taptakhalve dinatrayam || 49 || 
 
 
 mardayedamlavargeṇa dolāyantre sakāñjike | 
 tadgolaṃ tridinaṃ pacyādguṭikā surasundarī || 50 || 
 
 
 jāyate dhāritā vaktre varṣānmṛtyujarāpahā | 
 bhū tāravaṭamūlaṃ ca karṣaṃ kṣīraiḥ pibedanu || 51
                            || 
 
 
 
                    vajratuṇḍāvaṭikā |
                     
 svarṇatārārkamuṇḍaṃ ca vaṅgasīsābhrasattvakam | 
 etatsarvaṃ samaṃ cūrṇaṃ cūrṇāśaṃ mṛtavajrakam || 52 || 
 
 
 sarvatulyaṃ śuddhasūtaṃ sarvaṃ divyauṣadhidravaiḥ | 
 mardayeddinamekaṃ tu vajramūṣāndhitaṃ dhamet || 53 || 
 
 
 guṭikā vajratuṇḍeyaṃ jāyate dhāritā mukhe | 
 jarāmṛtyuṃ śastrasaṅghaṃ nāśayedvatsarātkila || 54 || 
 
 
 vajrakāyo mahāvīro jīvedvarṣaśatatrayam | 
 kumāryāḥ svarasaṃ grāhyaṃ guḍena saha loḍayet || 55 || 
 
 
 palaikaṃ krāmakaṃ lehyamanupānaṃ sadaiva hi | 
 
 
 
                    kāmasundarīguṭikā |
                     
 svarṇacūrṇaṃ tu bhāgaikaṃ tribhāgaṃ śuddhapāradam || 56 || 
 
 
 pādabhāgaṃ mṛtaṃ vajraṃ tatsarvaṃ kṣīrakandajaiḥ | 
 dravaiśca devadālyutthaistaptakhalve dināvadhi || 57 || 
 
 
 mardayetkāntacūrṇaṃ ca vajratulyaṃ kṣipecca vai | 
 vajramūṣāndhitaṃ dhāmyaṃ guṭikā kāmasundarī || 58 || 
 
 
 jāyate dhāritā vaktre varṣānmṛtyujarāpahā | 
 niṣkatrayaṃ brahmatailaṃ gavāṃ kṣīraṃ paladvayam || 59 || 
 
 
 miśritaṃ pāyayeccānu lakṣāyurjāyate naraḥ | 
 
 bhūtāvaraṭamūlaṃ  kha. | 
 
 
 
                    gandhārīguṭikā |
                     
 lohapātre drute gandhe pādāṃśaṃ pāradaṃ kṣipet || 60 || 
 
 
 kiñciccālyaṃ tu kāṣṭhena muhūrtādavatārayet | 
 śatāvarī kṣīrakando vajravallīndravāruṇī || 61 || 
 
 
 pāṭhā punarnavā ciñcā lāṅgalī suradālikā | 
 etāsāṃ vastrapūteśca dravairmardyaṃ dinatrayam || 62 || 
 
 
 tasmin pātre lohamuṣṭyā chāyā śuṣkaṃ vaṭīkṛtam | 
 lohasampuṭagaṃ ruddhvā sandhiṃ mṛllavaṇairdṛḍham || 63 || 
 
 
 taṃ dhametkhadirāṅgāre yāvadāraktamuddharet | 
 utkhanyotkhanya tanmadhyāduddharettadrasaṃ punaḥ || 64 || 
 
 
 kācaṭaṅkaṇasaṃyuktaṃ mūṣāyāṃ cāndhitaṃ pacet | 
 gāndhārīguṭikā siddhā varṣaṃ vaktre sthitā sadā || 65 || 
 
 
 kākatuṇḍībījatailaṃ karṣaikaṃ nasyamācaret | 
 krāmakaṃ hyanupānaṃ syājjīvedvarṣasahasrakam || 66 || 
 
 
 
                    mārtaṇḍī guṭikā |
                     
 śuddhasūtasamaṃ gandhaṃ mardanātkajjalīkṛtam | 
 tattāmrasampuṭe ruddhvā lavaṇena mṛdā dṛḍham || 67 || 
 
 
 śuṣkaṃ dīpā gninā pacyādyāmaikaṃ bhasmayantrake || 68
                            || 
 
 
 sampuṭasyordhvalagnaṃ tatsamuddhṛtyātha mardayet | 
 tulyapāradasaṃyuktaṃ pūrvavatsampuṭe pacet || 69 || 
 
 
 uddhṛtya tulyasūtena saṃyuktaṃ marditaṃ pacet | 
 ityevaṃ saptadhā kuryātpunaḥ pāradaṭaṅkaṇam || 70 || 
 
 
 tulyaṃ tulyaṃ kṣipettasmin dinaṃ sarvaṃ vimardayet | 
 vajramūṣāgataṃ ruddhvā dhmāte kho ṭo bhavedrasaḥ || 71
                            || 
 
 
 mārtaṇḍī guṭikā hyeṣā varṣaikaṃ yasya vaktragā | 
 valīpalitamukto'sau jīvedācandratārakam || 72 || 
 
 
 palāśabījajaṃ tailaṃ palaikaṃ kṣīratulyakam | 
 krāmaṇaṃ prapibennityaṃ tatkṣaṇānmūrcchito bhavet || 73 || 
 
 śuṣkaṃ taṃ ca vicūrṇayet  kha. 
 dīptāgninā  kha. | 
 baddho  kha. | 
 
 
 tasya vaktre gavāṃ kṣīraṃ stokaṃ stokaṃ niṣecayet | 
 prabuddhe kṣīramannaṃ syādbhojane paramaṃ hitam || 74 || 
 
 
 tasya mūtrapurīṣābhyāṃ tāmraṃ bhavati kāñcanam | 
 vāyuvego mahāsiddhaśchidrāṃ paśyati-medinīm || 75 || 
 
 
 
                    tārakeśvarīguṭikā |
                     
 kākamācyamṛtādrāvaiḥ pāradaṃ tālakaṃ samam | 
 mardayeddinamekaṃ tu kṛtvā golaṃ viśoṣayet || 76 || 
 
 
 nikṣipedvajramūṣāyāmācchādya loha parpaṭaiḥ | 
 ruddhvā sandhiṃ dhamedgāḍhaṃ khoṭabaddho bhavedrasaḥ || 77 || 
 
 
 lohaparpaṭakaṃ dattvā tadvaddhāmyaṃ tridhā punaḥ | 
 varṣaikaṃ dhārayedvaktre guṭikā tārakeśvarī || 78 || 
 
 
 bākucībījakarṣaikaṃ gavāṃ kṣīraiḥ pibedanu | 
 
 
 
                    vidyāvāgīśvarī guṭikā |
                     
 vyomasattvaṃ mṛtaṃ vajraṃ svarṇatārārkamuṇḍakam || 79 || 
 
 
 tīkṣṇaṃ kāntaṃ tālakaṃ ca śuddhaṃ kṛtvā vimiśrayet | 
 sūkṣmacūrṇaṃ samaṃ sarvaṃ cūrṇāṃśaṃ śuddhapāradam || 80 || 
 
 
 tridinaṃ cāmlavargeṇa marditaṃ cāndhitaṃ dhamet | 
 vidyāvāgīśvarī khyātā guṭikā vatsarāvadhi || 81 || 
 
 
 yasya vaktre sthitā tasya jarā mṛtyurna vidyate | 
 karṣaṃ jyotiṣmatītailaṃ krāmaṇārthaṃ pibetsadā || 82 || 
 
 
 vākpatirjāyate dhīro jīveccandrārkatārakam | 
 
 
 
                    vajratuṇḍāvaṭikā |
                     
 kāntapāṣāṇamākṣīkaṃ ṭaṅkaṇaṃ karkaṭāsthi ca || 83 || 
 
 
 snuhyarkakṣīrabhūnāgaṃ sarvametatsamaṃ bhavet | 
 strīstanyena dinaṃ mardyaṃ tena mūṣāṃ pralepayet || 84 || 
 
 
 tanmadhye dru tasūtaṃ tu vajrabhasma samaṃ samam | 
 kṣiptvā ruddhvā puṭe pacyādgajākhye yāmamātrakam || 85 || 
 
 
 tataḥ praliptamūṣāyāṃ kṣiptvā ruddhvā dhameddhaṭhāt | 
 parpaṭīrasaiḥ  kha 
 śuddhasūtaṃ  kha | 
 
 evaṃ punaḥ punaḥ kāryaṃ vajrasūtaṃ milatyalam || 86 || 
 
 
 tatastasyaiva dātavyaṃ samaṃ kācaṃ saṭaṅkaṇam | 
 evaṃ mūṣāśate deyaṃ tulyaṃ tulyaṃ dhaman dhaman || 87 || 
 
 
 tejaḥpuñjo rasendro'sau bhavenmārtaṇḍasannibhaḥ | 
 guṭikā vajratuṇḍeyaṃ vaktrasthā mṛtyunāśinī || 88 || 
 
 
 varṣamātrānna sandeho rudratulyo bhavennaraḥ | 
 tasya mūtrapurīṣābhyāṃ pūrvavatkāñcanaṃ bhavet || 89 || 
 
 
 pañcāṅgaṃ bhakṣayetkarṣaṃ rudantyā madhusarpiṣā | 
 
 
 
                    gaganeśvarīguṭikā |
                     
 ṭaṅkaṇaṃ karkaṭāsthīni ūrṇā caiva śilā jatu || 90 || 
 
 
 mahiṣīkarṇanetrottha malaṃ strīstanyakaiḥ samam | 
 piṣṭvā talliptamūṣāyāmabhrasattvaṃ kṣipeddhamet || 91 || 
 
 
 sattvatulyaṃ kṣipettatra pūrvava ddrutaṣāradam | 
 dravaṃ divyauṣadhīnāṃ ca dattvā tatraiva taddhamet || 92 || 
 
 
 milito jāyate baddhaḥ pūrvavatkācaṭaṅkaṇaiḥ | 
 dhmāto mūṣāśatenāyaṃ tejaḥpuñjo bhavedrasaḥ || 93 || 
 
 
 varṣaikaṃ dhārayedvaktre śivatulyo bhavennaraḥ | 
 ajarāmarakārīyaṃ guṭikā gaganeśvarī || 94 || 
 
 
 bilvabījotthitaṃ tailaṃ niṣkamātraṃ pibedanu | 
 udare jāyate vahniḥ pibetkṣīraṃ punaḥ punaḥ || 95 || 
 
 
 sākṣājjātismaratvaṃ ca kavitvaṃ śrutadhāraṇam | 
 khecaratvamadṛśyatvaṃ jāyate nātra saṃśayaḥ || 96 || 
 
 
 
                    ānandaguṭikā |
                     
 agnimantho vajravallī sūraṇaṃ vanasūraṇam | 
 citrakaśca dravaireṣāṃ śuddhasūtaṃ dināvadhi || 97 || 
 
 
 mardayettaptakhalve tu taṃ rasaṃ palamātrakam | 
 palaṃ palaṃ tālavaṅgau tatsarvaṃ cāmlavetasaiḥ || 98 || 
 
 
 mardayeddinamekaṃ tu kṛtvā taṃ golakaṃ punaḥ | 
 pūrvavacchuddhapāradam  kha. | 
 
 catuḥpalāṃ nāgamūṣāṃ kṛtvā tasyāṃ tu tatkṣipet || 99 || 
 
 
 catuṣpale śuddhatāmrasampuṭe tāṃ nirodhayet | 
 mṛṇmūṣāyāṃ tu tāṃ ruddhvā āraṇyotpalakaiḥ puṭet || 100 || 
 
 
 śatadvayapramāṇaistu svāṅgaśītaṃ samuddharet | 
 sarvaṃ divyauṣadhadrāvairmardayeddivasatrayam || 101 || 
 
 
 caturniṣkamitā kāryā vaṭikā, śoṣayettataḥ | 
 ekaikāṃ vajramūṣāyāṃ ruddhvā tīvrāgninā dhamet || 102 || 
 
 
 ānandaguṭikā hyeṣā vaktrasthā mṛtyunāśinī | 
 vatsarānnātra sandeho jīvedbrahmadinatrayam || 103 || 
 
 
 tailaṃ vātāribījotthaṃ gokṣīrairniṣkamātrakam | 
 krāmaṇārthaṃ pibennityaṃ śīghrasiddhikaraṃ param || 104 || 
 
 
 
                    vajrakhecarikāvaṭikā |
                     
 vajrabhasmasamaṃ sūtaṃ haṃsapādyā dravaistryaham | 
 marditaṃ dvandva liptāyāṃ mūṣāyāṃ cāndhitaṃ puṭet || 105 || 
 
 
 bhūdharākhye divārātrau samuddhṛtyātha tasya vai | 
 pūrvāṃśaṃ pāradaṃ dattvā haṃsapādyā dravaistryaham || 106 || 
 
 
 marditaṃ dvandvaliptāyāṃ mūṣāyāṃ cāndhitaṃ dhamet | 
 tatkhoṭaṃ dhamanācchodhyaṃ kācaṭaṅkaṇayogataḥ || 107 || 
 
 
 nakṣatrābhaṃ bhavedyāvattāvaddhāmyaṃ punaḥ punaḥ | 
 tadrasaṃ vyomasattvaṃ ca kāñcanaṃ ca samaṃ samam || 108 || 
 
 
 samāvartya tataḥ kāryā guṭikā vaktramadhyagā | 
 vajrakhecarikā nāma vatsarānmṛtyunāśinī || 109 || 
 
 
 valīpalitanirmukto divyakāyo bhavennaraḥ | 
 nirguṇḍīmunicūrṇaṃ tu karṣamājyaiḥ pibedanu || 110 || 
 
 
 
                    ratneśvarī guṭikā |
                     
 kāntaṃ śulbaṃ samaṃ cūrṇyaṃ vajramūṣāndhitaṃ dhamet | 
 tatkhoṭasiddhacūrṇaṃ tu gandhakāmlena mardayet || 111 || 
 
 
 ruddhvā samyakpuṭe pacyātsamuddhṛtyātha mardayet | 
 pūrvavatkramayogena puṭedvārāṃścaturdaśa || 112 || 
 
 
 
 vajreṇa dvandvitaṃ svarṇamanenaiva tu rañjayet | 
 mūṣāmadhye dhamannevaṃ saptavāraṃ samaṃ kṣipet || 113 || 
 
 
 tatkhoṭaṃ cūrṇitaṃ bhāvyaṃ strīpuṣpeṇa dināvadhi | 
 tattulyaṃ drutasūtaṃ tu sarvaṃ yāmaṃ vimardayet || 114 || 
 
 
 veṣṭayedbhūrjapatreṇa vastre baddhvā pacetrtryaham | 
 dolāyantre sāranāle jātaṃ golaṃ samuddharet || 115 || 
 
 
 gāndhārī jīvanī caiva lāṅgalī cendravāruṇī | 
 etāsāṃ piṇḍakalkena veṣṭayetpūrvagolakam || 116 || 
 
 
 andhayitvā dinaṃ pacyādbhūdhare taṃ samuddharet | 
 punarlepyaṃ punaḥ pācyaṃ caturdaśadināvadhi || 117 || 
 
 
 guṭikā jāyate divyā nāmnā ratneśvarī tathā | 
 vaktrasthā varṣamātraṃ tu nanditulyo bhavennaraḥ || 118 || 
 
 
 jīvedvarṣasahasrāṇi divyatejā mahābalaḥ | 
 varṣadvādaśaparyantaṃ yasya vaktre sthitā tu sā || 119 || 
 
 
 tasya prasvedasamparkādaṣṭalohāni kāñcanam | 
 jāyante nātra sandehaḥ satyamīśvarabhāṣitam || 120 || 
 
 
 pañcāṅgacūrṇaṃ madhvājyai rudantyutthaṃ lihedanu | 
 
 
 
                    divyakhecarīvaṭikā |
                     
 svarṇaṃ kṛṣṇābhrasattvaṃ ca tāraṃ tāmraṃ sucūrṇitam || 121 || 
 
 
 samāṃśaṃ dvandvaliptāyāṃ mūṣāyāṃ cāndhitaṃ dhamet | 
 tatkhoṭaṃ bhāgacatvāri bhāgaikaṃ mṛtavajrakam || 122 || 
 
 
 mākṣikaṃ tīkṣṇakāntaṃ ca bhāgaikaikaṃ sucūrṇitam | 
 samastaṃ dvandvaliptāyāṃ mūṣāyāṃ cāndhitaṃ dhamet || 123 || 
 
 
 tatkhoṭaṃ sūkṣmacūrṇaṃ tu cūrṇāṃśaṃ drutasūtakam | 
 tridinaṃ taptakhalve tu mardyaṃ divyauṣādhidravaiḥ || 124 || 
 
 
 ruddhvā'tha bhūdhare pacyādahorātrātsamuddharet | 
 drutasūtaṃ punastulyaṃ dattvā mardyaṃ puṭettathā || 125 || 
 
 
 ityevaṃ saptavārāṃstu drutaṃ sūtaṃ samaṃ samam | 
 dattvā mardyaṃ puṭe pacyājjāyate bhasmasūtakaḥ || 126 || 
 
 
 
 bhasmasūtasamaṃ gandhaṃ dattvā ruddhvā dhameddṛḍham | 
 jāyate guṭikā divyā vikhyātā divyakhecarī || 127 || 
 
 
 varṣaikaṃ dhārayedvaktre jīvetkalpasahasrakam | 
 tasya mūtrapurīṣābhyāṃ sarvalohasya lepanāt || 128 || 
 
 
 jāyate kanakaṃ divyaṃ samāvarte na saṃśayaḥ | 
 paladvayaṃ bhṛṅgarājadravyaṃ cānu pibetsadā || 129 || 
 
 
 pūrvoktaṃ bhasmasūtaṃ vā guñjāmātraṃ sadā lihet | 
 varṣaikaṃ madhunā''jyena lakṣāyurjāyate naraḥ || 130 || 
 
 
 valīpalitanirmukto mahābalaparākramaḥ | 
 
 
 
                    svarṇavaikrāntabaddharasaḥ |
                     
 svarṇaṃ vaikrāntasattvaṃ ca dvandvitaṃ jārayedrase || 131 || 
 
 
 samāṃśaṃ tu bhavedyāvattatastenaiva sā rayet | 
 samena jāyate baddho dhārayettaṃ mukhe sadā || 132 || 
 
 
 saṃvatsaraprayogeṇa jarākālāpamṛtyujit | 
 kumāryā dalajaṃ drāvaṃ sitāyuktaṃ pibedanu || 133 || 
 
 
 svarṇavaikrāntabaddho'yaṃ brahmāyuryacchate nṛṇām | 
 
 
 
                    vaikrāntavaṭikā |
                     
 vaikrāntasattvatulyāṃśaṃ śuddhasūtaṃ vimardayet || 134 || 
 
 
 dinaṃ divyauṣadhadrāvaistadgolaṃ nigaḍena vai | 
 liptvā lavaṇagarbhāyāṃ vajramūṣyāṃ nirodhayet || 135 || 
 
 
 chāyāyāṃ śoṣayetsandhiṃ tridinaṃ tuṣavahninā | 
 svedayedvā karīṣāgnau divārātramathoddharet || 136 || 
 
 
 tadgolaṃ nigaḍenaiva liptvā tadvannirudhya ca | 
 chāyāśuṣkaṃ dhamedgāḍhaṃ bandhamāyāti niścitam || 137 || 
 
 
 varṣaikaṃ dhārayedvaktre jīveddbrahmadinatrayam | 
 vaikrāntaguṭikā hyeṣā sarvakāmaphalapradā || 138 || 
 
 
 karṣaikaṃ triphalācūrṇaṃ madhvājyābhyāṃ lihedanu | 
 
 jārayet  kha. | 
 
 
 
                    divyakhecarīguṭikā |
                     
 hemnā yddvandvitaṃ vajraṃ kuryāttatsūkṣmacūrṇitam || 139 || 
 
 
 etaddeyaṃ guhyasūte mūṣāyāmadharottaram | 
 pādamātraṃ prayatnena ruddhvā sandhiṃ viśoṣayet || 140 || 
 
 
 bhūdharākhye dinaṃ pacyātsamuddhṛtyātha mardayet | 
 divyauṣadhaphaladrāvaistaptakhalve dināvadhi || 141 || 
 
 
 ruddhvā'tha bhūdhare pacyāddinaṃ laghupuṭaiḥ puṭet | 
 samuddhṛtya punastadvanmardyaṃ ruddhvā dinatrayam || 142 || 
 
 
 tuṣāgninā śanaiḥ svedyamūrdhvādhaḥ parivartayan | 
 jāyate bhasmasūto'yaṃ sarvayogeṣu yojayet || 143 || 
 
 
 drutasūtasya bhāgaikaṃ bhāgaikaṃ pūrvabhasmakam | 
 śuddhanāgasya bhāgaikaṃ sarvamamlena mardayet || 144 || 
 
 
 andhamūṣāgataṃ dhāmyaṃ khoṭo bhavati tadrasaḥ | 
 dhametprakaṭamūṣāyāṃ yāvannāgakṣayo bhavet || 145 || 
 
 
 drutasūtaprakāreṇa drāvayitvā tvimaṃ rasam | 
 nikṣipetkacchape yantre biḍaṃ dattvā daśāṃśataḥ || 146 || 
 
 
 svarṇādisarvalohāni krameṇaiva ca jārayet | 
 pratyekaṃ ṣaṅguṇaṃ paścādvajradvandvaṃ ca jārayet || 147 || 
 
 
 triguṇaṃ tu bhavedyāvattato ratnāni vai kramāt | 
 jārayeddrāvitānyeva pratyekaṃ triguṇaṃ śanaiḥ || 148 || 
 
 
 tato yantrātsamuddhṛtya divyauṣadhadravairdinam | 
 mardyaṃ ruddhvā dhamedgāḍhaṃ jāyate guṭikā śubhā || 149 || 
 
 
 pūjayedaṅkuśīmantrairnāmneyaṃ divyakhecarī | 
 yasya vaktre sthitā hyeṣā sa bhavedbhairavopamaḥ || 150 || 
 
 
 divyatejā mahākāyaḥ khecaratvena gacchati | 
 yatrecchā tatra tatraiva krīḍate hyaṅganādibhiḥ || 151 || 
 
 
 mahākalpāntaparyantaṃ tiṣṭhatyeva na saṃśayaḥ | 
 tasya mūtrapurīṣābhyāṃ tāmraṃ bhavati kāñcanam || 152 || 
 
 
 palāśapuṣpacūrṇaṃ tu tilāḥ kṛṣṇāḥ saśarkarāḥ | 
 
 sarvaṃ palatrayaṃ khādennityaṃ syāt krāmaṇe hitam || 153 || 
 
 
 
                    pracaṇḍakhecarīguṭikā |
                     
 cūrṇamaśvakhurasyaiva guhyasūte samaṃ kṣipet | 
 tridinaṃ mātuluṅgāmlaistatsarvaṃ mardayeddṛḍham || 154 || 
 
 
 sūtatulyaṃ mṛtaṃ vajraṃ tasmin kṣiptvā'tha mardayet | 
 taptakhalve dinaṃ cāmlaistadgolaṃ cāndhitaṃ puṭet || 155 || 
 
 
 dinaikaṃ bhūdhare yantre bhāgaikaṃ pūrvapāradam | 
 kṣiptvā tasmin dṛḍhaṃ mardyaṃ mātuluṅgadravairdinam || 156 || 
 
 
 ruddhvā'tha pūrvavatpacyātpunardeyaśca pāradaḥ | 
 mardyaṃ pācyaṃ yathāpūrvamevaṃ kuryācca saptadhā || 157 || 
 
 
 rasaṃ punaḥ punardattvā syādevaṃ bhasmasūtakaḥ | 
 yojayetsaṃrvayogeṣu jarāmṛtyuharo bhavet || 158 || 
 
 
 bhāgaikaṃ nāgacūrṇasya bhāgaikaṃ pūrvabhasmanaḥ | 
 drutasūtasya bhāgaikaṃ khoṭaṃ kuryācca pūrvavat || 159 || 
 
 
 tadvaddhāmyaṃ gate nāge drā vitaṃ jārayetpunaḥ | 
 pūrvavalloharatnāntaṃ jīrṇe baddhā sthitā mukhe || 160 || 
 
 
 pracaṇḍakhecarī nāmnī guṭikā khe gatipradā | 
 pūrvavallabhate vīraḥ phalamatyantadurlabham || 161 || 
 
 
 nirguṇḍīmūlacūrṇaṃ tu karṣaṃ takraiḥ pibedanu | 
 
 
 
                    kaṅkālakhecarīguṭikā |
                     
 śuddhasūtasya dātavyaṃ kalāṃśaṃ mṛtavajrakam || 162 || 
 
 
 tatsarvamamlavargeṇa taptakhalve dinatrayam | 
 mardayitvā tatastena lepayetsamabhāgataḥ || 163 || 
 
 
 pakvabījasya patrāṇi tāni bhānudalaiḥ punaḥ | 
 veṣṭitāni nirudhyātha nikhanecculligarbhataḥ || 164 || 
 
 
 ācchādya jvālayettatra kāṣṭhāgniṃ divasatrayam | 
 uddhṛtya dvandvaliptāyāṃ mūṣāyāṃ taṃ nirodhayet || 165 || 
 
 
 karīṣāgnau puṭe pacyādahorātrātsamuddharet | 
 jāritaṃ drāvayetpunaḥ  kha. | 
 
 vāsanāmukhite sūte tulyametadvinikṣipet || 166 || 
 
 
 amlena mardayedyāmaṃ jātaṃ golaṃ samuddharet | 
 kṣipejjambīragarbhe taṃ vastre baddhvā tryahaṃ pacet || 167 || 
 
 
 dolāyantre sāranāle jāyate guṭikā śubhā | 
 kaṅkālakhecarī nāmnā vaktrasthā mṛtyunāśinī || 168 || 
 
 
 varṣaikaṃ dhārayedyastu sa jīvedbrahmaṇo dinam | 
 gandhakaṃ gugguluṃ tulyamājyaiḥ karṣaṃ lihedanu || 169 || 
 
 
 
                    kālavidhvaṃsikā vaṭikā |
                     
 kṛṣṇābhrakasya sattvaṃ tu kāntamākṣīkakāñcanam | 
 tīkṣṇaṃ sauvīracūrṇaṃ ca tulyaṃ ruddhvā dhameddṛḍham || 170 || 
 
 
 tatkhoṭaṃ sūkṣmacūrṇaṃ tu drutasūtasamaṃ bhavet | 
 sūtārdhaṃ māritaṃ vajraṃ sarvamamlena mardayet || 171 || 
 
 
 dinaikaṃ taptakhalve tu taṃ ruddhvā bhūdhare pacet | 
 ahorātrātsamuddhṛtya tatsamaṃ pūrvasūtakam || 172 || 
 
 
 dattvā divyauṣadhadrāvairmardyaṃ sarvaṃ dināvadhi | 
 pūrvavadbhūdhare pacyāddrutasūtaṃ punaḥ samam || 173 || 
 
 
 dattvā mardyaṃ punaḥ pacyādityevaṃ saptavārakam | 
 etadbhasmasamaṃ gandhaṃ dattvā cāndhyaṃ dhameddṛḍham || 174 || 
 
 
 jāyate guṭikā divyā kālavidhvaṃsikā parā | 
 yasya vaktre sthitā hyeṣā tasya kālaḥ karoti kim || 175 || 
 
 
 varṣaṭkaprayogeṇa jīvetkalpasahasrakam | 
 tadgātrasvedamātreṇa sarvalohāni kāñcanam || 176 || 
 
 
 jāyante nātra sandehaḥ śivāmbu krāmakaṃ pibet | 
 
 
 
                    pañcānanā guṭikā |
                     
 svarṇatārārkakāntaṃ ca tīkṣṇacūrṇaṃ samaṃ samam || 177 || 
 
 
 dvandvamelāpaliptāyāṃ mūṣāyāṃ cāndhitaṃ dhamet | 
 tatkhoṭaṃ cūrṇitaṃ kṛtvā cābhiṣiktaṃ tu pūrvavat || 178 || 
 
 
 samukhe jārayetsūte yāvatpañcaguṇaṃ kramāt | 
 divyauṣadhadravaistaṃ vai mardayeddivasatrayam || 179 || 
 
 
 
 andhamūṣāgataṃ dhmātaṃ jāyate guṭikā śubhā | 
 nāmnā pañcānanā dhāryā vaktre saṃvatsarāvadhi || 180 || 
 
 
 valīpalitanirmukto jīveccandrārkatārakam | 
 hastikarṇī samūlā tu cūrṇyā madhvājyasaṃyutā || 181 || 
 
 
 snigdhabhāṇḍe tu tāṃ ruddhvā dhānyarāśau niveśayet | 
 trisaptāhātsamuddhṛtya palaikaṃ bhakṣayedanu || 182 || 
 
 
 
                    śatavedhikādiguṭikāḥ |
                     
 ṛddhikha ṇḍe tu yatproktaṃ vividhaṃ rasabandhanam
                            | 
 atra tasyaiva vakṣyāmi dehavedhakramaṃ ya thā || 183
                            || 
 
 
 jāritairbandhitaistaistai rasarājaiḥ pṛthakpṛthak | 
 kārayedguṭikāṃ divyā badarāṇḍapramāṇakām || 184 || 
 
 
 sā dhāryā vatsaraṃ vaktre svānurūpaphalapradā | 
 guṭikā śatavedhī syādyugāyuṣyakarī nṛṇām || 185 || 
 
 
 sahasravedhī guṭikā aṣṭakalpāntarakṣikā | 
 lakṣavedhakarī yā tu sā datte viṣṇuvadbalam || 186 || 
 
 
 vedhikā daśalakṣe yā sā rudrapadadāyinī | 
 koṭivedhakarī yā sā īśvaratvakarī nṛṇām || 187 || 
 
 
 vedhikā daśakoṭīnāṃ sā sadākhyapadapradā | 
 guṭikā'rbudavedhī yā sā śrīkaṇṭhapadapradā || 188 || 
 
 
 samyagbhavapadaṃ datte guṭikā śaṅkhavedhikā | 
 dhūmravedhī tu yā siddhā sā śaktipadadāyinī || 189 || 
 
 
 parāśaktipadaṃ datte sparśavedhakarī tu yā | 
 śabdavedhakarā yā tu sā yasya vatsarāvadhi || 190 || 
 
 
 vaktre sthitā sa vai siddho nityaṃ nityapadaṃ labhet | 
 svecchācārī vajrakāyo vajrapātairna bhidyate || 191 || 
 
 
 tasya mūtrapurīpābhyāṃ sarvalohāni kāñcanam | 
 jāyante svedasamparkādgātrasaṃsparśanādapi || 192 || 
 
 
 sarveṣāmuktayogānāmanu syācchuddhagandhakam | 
 kraddhikhaṇḍe iti vādikhaṇḍe ityarthaḥ | 
 tathā  kha. | 
 
 palārdhaṃ bhakṣayennityaṃ rasasaṅkrāmaṇe hitam || 193 || 
 
 
 kā li kāli mahākāli māṃsaśoṇitabhojini | 
 raktakṛṣṇamukhe devi rasasiddhiṃ dadasva me || 194 || svāhā 
 
 
 anena siddhamantreṇa śakticakraṃ prapūjayet | 
 kālikāṃ bhairavaṃ siddhān kumārīṃ sādhitaṃ rasam || 195 || 
 
 
 tato rasāyanaṃ divyaṃ sevayet sidvimāpnuyāt | 
 guṭikāṃ dhārayedvaktre pūrvamantraṃ japetsadā || 196 || 
 
 
 rasamantraprayogeṇa śīghraṃ siddhimavāpnuyāt | 
 
 
 
                    kālāntarasasiddhikaraṇaprakāraḥ |
                     
 kālāntarasasiddhiryā proktā manthānabhairave || 197 || 
 
 
 tadarthaṃ pañca tattvāni ṣaṣṭhaṃ jīvaṃ ca sādhayet | 
 kākinyāḥ puṣpakāle tu saṅgaṃ kṛtvā samāharet || 198 || 
 
 
 tadyonisthaṃ rajobījaṃ gaganaṃ taṃ vidurbudhāḥ | 
 kākinyutpannaputrasya sadyoviḍvāyurucyate || 199 || 
 
 
 tejastu kākinīpuṣpaṃ jalaṃ tatputraśoṇitam | 
 kākinīputrasarvāṅgaṃ pṛthivītattvamucyate || 200 || 
 
 
 rasasevakadehotthavīryaṃ jīvastu kathyate | 
 tatpratyekaṃ koṭivedhaṃ karṣaikaṃ rasasaṃyutam || 201 || 
 
 
 kṛtvā saṃrakṣayedbhinnaṃ supiṣṭaṃ golakīkṛtam | 
 unnataṃ pauruṣaṃ yāvadvistāreṇa tadardhakam || 202 || 
 
 
 kuryāttāmrakaṭāhaṃ tu sthūlaṃ yāvat ṣaḍaṅgulam | 
 caturmukhasya koṣṭhasya pṛṣṭhe dhāryaṃ dṛḍhaṃ yathā || 203 || 
 
 
 goghṛtaṃ naratailaṃ ca samabhāgena melayet | 
 tenāpūrya kaṭāhaṃ taṃ siddhacakraṃ tato'rcayet || 204 || 
 
 
 kumārīgurudevāgnīn bhairavaṃ bhairavīyutam | 
 tarpayedbalimāṃsena kṣetrapālaṃ ca pūjayet || 205 || 
 
 
 dhamanaṃ tatra kurvīta caturdikṣu śanaiḥ śanaiḥ | 
 caturbhirvaṅkanālaiśca khadirāṅgārayogataḥ || 206 || 
 
 asyāgre  aiṃ hrīṃ śrīṃ śrīṃ  ityadhikaṃ kha. pustake
                            | 
 
 
 sutaptaṃ phenanirmuktaṃ nirdhūmaṃ ca yadā bhavet | 
 candrārkagrahanakṣatradevatābhuvanāni ca || 207 || 
 
 
 namaskṛtya guruṃ devaṃ dehaṃ tatra vinikṣipet | 
 sudrutaṃ taṃ vijānīyānnikṣipetpārthivaṃ rasam || 208 || 
 
 
 dhamannatraiva yatnena yāvattatkalkatāṃ vrajet | 
 aptattvākhyaṃ rasaṃ tasmin kṣipedraktaṃ bhavettu tat || 209 || 
 
 
 vāyuyuktaṃ rasaṃ kṣiptvā śubhravarṇaṃ prajāyate | 
 tejoyuktaṃ rasaṃ kṣipyāddhanībhūtaṃ bhavettu tat || 210 || 
 
 
 tata ākāśasaṃyuktaṃ rasaṃ tatra vinikṣipet | 
 āvartitaṃ suvarṇābhaṃ jāyate tatra nikṣipet || 211 || 
 
 
 jīvayuktaṃ rasaṃ divyaṃ tato huṅkāramuccaret | 
 kṛtvā tatra mahārāvaṃ huṅkāratrayasaṃyutam || 212 || 
 
 
 tataścottiṣṭhate siddhaḥ pūrvāhṇe bhāskaro yathā | 
 divyatejā mahākāyo mahābalaparākramaḥ || 213 || 
 
 
 navanāgasahasrāṇāṃ balaṃ tasyādhikaṃ bhavet | 
 jīvate vajradehaḥ san satyaṃ satyaṃ śivoditam || 214 || 
 
 
 jarājarjaritāṅgānāmandhānāṃ paṅgukuṣṭhinām | 
 naṣṭavāgjaḍaṣaṇḍānāṃ kubjānāṃ kuṣṭhadehinām || 215 || 
 
 
 anekavyādhiyuktānāṃ bhrāntonmattapiśācinām | 
 kiṃ punaḥ svacchadehānāṃ bhūpānāṃ rasasevinām || 216 || 
 
 
 vīrāṇāṃ sādhakānāṃ ca divyasiddhiprado bhavet | 
 tasmādvīrataro yo'tra bhairavo'sau na saṃśayaḥ || 217 || 
 
 
 vajrakāyo bhavetsiddho medhāvī divyarūpavān | 
 ardhayojanavistīrṇaṃ vimānaṃ cāpsaroyutam || 218 || 
 
 
 āyāti nātra sandeha stasya siddhasya sammukham | 
 tatrārūḍho rudraloke krīḍate bhairavo yathā || 219 || 
 
 
 kṣutpipāsāvinirmukto jagannāśe na naśyati | 
 bhuñjānaḥ sarvabhogāṃśca yogināṃ  sa priyo bhavet
                            | 
 yoginīnāṃ  kha. | 
 
 icchāsiddho mahāvīro nityānandamayo bhavet || 220 || 
 
 
 dṛṣṭvā samastamanubhūya rasāyaneṣu 
 sārātisārasukhasādhyataraṃ narāṇām | 
 dehasya dārḍhyakaraṇe guṭikāprayogāḥ 
 proktāḥ paraṃ śivakarāḥ satataṃ susidhyai || 221 || 
 
 
 iti pārvatīputraśrīnityanāthasiddhaviracite rasaratnākare rasāyanakhaṇḍe
                    guṭikārasāyanaṃ nāma tṛtīyopadeśaḥ | 
 
 
                atha caturthopadeśaḥ |
                 
 sūtagandhagamanāyasaśulbaṃ māritaṃ ca paramāmṛtīkṛtam | 
 iṣṭamekamapi mūlikāgaṇaṃ dehasiddhikaramāśu sevitam || 1 || 
 
 
                    kāntādimahārasāyanam |
                     
 mṛtakāntābhrakaṃ sūtaṃ gandhaṃ mṛṅgaviḍaṅgakam | 
 tvagvarjaṃ bilvabījaṃ ca pratyekaṃ palaṣoḍaśa || 2 || 
 
 
 triṃśatpalaṃ tryūṣaṇaṃ ca triṃśattriṃśadghṛtaṃ madhu | 
 citramūlaṃ daśapalaṃ sarvaṃ cūrṇaṃ viloḍayet || 3 || 
 
 
 palāni triphalāyāstu viṃśapūrvaṃ catuḥśatam | 
 kvāthyamaṣṭaguṇaistoyairgrāhyamaṣṭāvaśeṣitam || 4 || 
 
 
 kaṣāyaṃ bhāvayettena māsaikaṃ pūrvaloḍitam | 
 lohapātre khare gharme tatpalārdhaṃ sadā pibet || 5 || 
 
 
 kṣīraiḥ śayanakāle tu varṣānmṛtyujarāpaham | 
 bālo nibiḍasandhiśca jīveccandrārkatārakam || 6 || 
 
 
 mahārasāyanaṃ divyaṃ kāminīśatatoṣakam | 
 
 
 
                    rasāyanā abhrakayogāḥ |
                     
 agnivarṇaṃ kṣipetkṣīre kṛṣṇābhraṃ vahnitāpitam || 7 || 
 
 
 bhinnapatraṃ tataḥ kṛtvā jalamadhye vinikṣipet | 
 triṃśatpalāni yatnena maricaṃ palapañcakam || 8 || 
 
 
 cūrṇitaṃ nikṣipettasmiṃstridinānte samuddharet | 
 
 tatsarvaṃ peṣayecchlakṣṇaṃ sitavastreṇa bandhayet || 9 || 
 
 
 jalapūrṇe ghaṭe gharme dolāyantreṇa dhārayet | 
 śuṣke toye punastoyaṃ dadyādyāvajjale gatam || 10 || 
 
 
 tadabhrakaṃ tato vastraṃ santyajedrakṣayejjalam | 
 triṃśadbhāgaṃ tataḥ kuryāttajjalaṃ sābhrakaṃ sudhīḥ || 11 || 
 
 
 tadbhāgaikena saṃloḍya palaikaṃ śvetataṇḍulāt | 
 triṃśatpale gavāṃ kṣīre tat paceccātha śītalam || 12 || 
 
 
 madhvājyairdvipalairyuktaṃ niṣkaikaiśca marīcakaiḥ | 
 sādhako bhakṣayennityaṃ māsānmṛtyujarāpaham || 13 || 
 
 
 keśā dantā nakhāstasya patanti hyudbhavanti ca | 
 vajrakāyo bha vetsiddho vāyuvego mahābalaḥ || 14
                            || 
 
 
 amṛtābhrakayogo'yaṃ śambhunā gaditaḥ purā | 
 mṛtābhraṃ gandhakaṃ śuddhaṃ kaṇā sava samaṃ ghṛtaiḥ || 15 || 
 
 
 karṣaikaṃ bhakṣayennityaṃ varṣānmṛtyujarāpaham | 
 koraṇṭakasya patrāṇi mṛtābhraṃ gandhakaṃ samam || 16 || 
 
 
 tatsarvaṃ nīlikādrāvaiḥ saptāhaṃ bhāvyamātape | 
 tatkarṣaikaṃ pibetkṣīrairabdānmṛtyujarāpaham || 17 || 
 
 
 mṛtābhrakasya karṣaikaṃ gavāṃ kṣīraṃ palaṃ tathā | 
 samūlapatrāṃ sarpākṣīṃ sā rdrāṃ piṣṭvā ca ga ndhakam || 18 || 
 
 
 ekīkṛtya pibetsarvaṃ varṣaikena jarāṃ jayet | 
 vajrakāyaḥ khecaraśca jīvedbrahmadinatrayam || 19 || 
 
 
 mṛtābhraṃ kāntalohaṃ ca triphalā māgadhī samam | 
 pañcāṅgaṃ badarīcūrṇamabhratulyaṃ niyojayet || 20 || 
 
 
 sitāmadhvājyasaṃyuktaṃ palārdhaṃ bhakṣayetsadā | 
 hanti varṣājjarāṃ mṛtyumāyuḥ syādbrahmaṇo dinam || 21 || 
 
 amṛtakrīḍe viṣṇusaṃvaraṇi svāhā ||  anena mantreṇa sarve abhraka- yogā
                        abhimantrya bhakṣaṇīyāḥ | 
 mahāsiddho  kha. | 
 sārdraiḥ  kha. | 
 karṣakam  kha. | 
 
 
 
                    rasāyanāḥ kāntayogāḥ |
                     
 mṛtaṃ kāntaṃ tilāḥ kṛṣṇā badarīphalacūrṇakam | 
 kākatuṇḍībījacūrṇaṃ sarvaṃ tulyaṃ prakalpayet || 22 || 
 
 
 śālmalīmallipatrāṇāṃ dravairbhāvyaṃ dinatrayam | 
 tridinaṃ bhṛṅgajairdrāvairbhāvitaṃ śoṣayetpunaḥ || 23 || 
 
 
 tasmiṃtulyaṃ guḍaṃ kṣiptvā vaṭikāḥ karṣamātrakāḥ | 
 rudantyutthadravaiḥ kṣīrairmadhvājyābhyāṃ pibetsadā || 24 || 
 
 
 varṣaikena jarāṃ mṛtyuṃ hanti satyaṃ na saṃśayaḥ | 
 mṛtaṃ kāntaṃ kṛṣṇatilāṃstriphalāṃ cūrṇayetsamam || 25 || 
 
 
 śālmalīketakīdrāvairloḍitaṃ kāntapātrake | 
 sthitaṃ rātrau pibetprātaḥ palārdhaṃ mṛtyunāśanam || 26 || 
 
 
 vatsaraikājjarāṃ hanti jīvedbrahmadinatrayam | 
 kāntabhasma kaṇācūrṇaṃ nimbaniryāsameva ca || 27 || 
 
 
 triphalātulyatulyāṃśaṃ madhvājyābhyāṃ palārdhakam | 
 lihenmāsāṣṭakaṃ nityaṃ jīvedbrahmadinaṃ naraḥ || 28 || 
 
 
 kuṣṭhakhaṇḍāni sampācya kaṣāye traiphale same | 
 śoṣayityā vicūrṇyātha tāni kāntaṃ mṛtaṃ samam || 29 || 
 
 
 madhvājyābhyāṃ lihetkarṣaṃ varṣānmṛtyujarāpaham | 
 koraṇṭapatracūrṇaṃ tu kāntabhasma tilā guḍam || 30 || 
 
 
 tulyaṃ bhakṣyaṃ palārdhaṃ tadvarṣānmṛtyujarāpaham | 
 kāntabhasma samaṃ gandhaṃ tailairjyotiṣmatībhavaiḥ || 31 || 
 
 
 lihennityaṃ caturniṣkaṃ brahmāyurjāyate naraḥ | 
 bṛhaspatisamo vācā vatsarādbhavati dhruvam || 32 || 
 
 
 mṛtatīkṣṇaṃ trayo bhāgāḥ śuddhagandhāṣṭabhāgakam | 
 gharme bhāvyaṃ trisaptāhaṃ tatsarvaṃ kanyakādravaiḥ || 33 || 
 
 
 gokṣīraistatpibetkarṣaṃ jīvedbrahmadinatrayam | 
 varṣamātrānna sandeho divyatejā mahābalaḥ || 34 || 
 
 
 mṛtaṃ kāntaṃ śilā śuddhā tulyaṃ madhvājyakairlihet | 
 niṣkaṃ niṣkaṃ tu varṣaikaṃ jīvedbrahmadinatrayam || 35 || 
 
 
 
 triniṣkaṃ mṛtatīkṣṇaṃ tu muṇḍaṃ vā kāntameva vā | 
 pibeddhāroṣṇapayasā vayaḥstambhakaraṃ nṛṇām || 36 || 
 
 
 varṣadva yaprayogeṇa jīvedācandratārakam | 
 samyakkāntamaye pātre dhātrīcūrṇaṃ śivāmbunā || 37 || 
 
 
 rātrau palaikaṃ saṃlipya prātarutthāya bhakṣayet | 
 valīpalitanirmukto vatsarānmṛtyujidbhavet || 38 || 
 
 
 lepayetkāntapātrāntaḥ palaikaṃ triphalāmadhu | 
 divārātraṃ sthitaṃ peyaṃ tannityaṃ tu śivāmbunā | 
 varṣānmṛtyuṃ jarāṃ hanti jīvedvarṣaśatatrayam || 39 || 
 
 oṃṃ haḥ amṛte amṛtaśakti amṛtagandhopajīvi niṣpannaṃ candrāmṛtaṃ ājñāpitaṃ
                        kuru kuru svāhā he he haṃ haḥ gam  iti gandhakalohayorbhakṣa-
                        ṇamantraḥ || 
 
 sarveṣāṃ lohayogānāmanu syātkṣīrapānakam | 
 āsvādetsvādumustānāṃ svarasaṃ dantapīḍitam || 40 || 
 
 
 mūlāni bhakṣayettāsāmāsyavairasyaśāntaye | 
 baddhe koṣṭhe tu dīptāgnau taptaṃ kṣīraṃ pibetsadā || 41 || 
 
 
 snānamardanatīkṣṇoṣṇaṃ viṣṭambhe sati varjayet | 
 tāmbūlaṃ bhakṣayennityaṃ sakarpūraṃ muhurmuhuḥ || 42 || 
 
 
 samyagjīrṇe tu dīptāgnau pibetpaścādbubhukṣitaḥ | 
 śṛtaṃ kṣīraṃ tato'nnaṃ ca sevyaṃ lauharasāyane || 43 || 
 
 
 
                    brahmavṛkṣakalpaḥ |
                     
 brahmavṛkṣasya pañcāṅgaṃ chāyāśuṣkaṃ sucūrṇitam | 
 madhvājyābhyāṃ lihetkarṣaṃ varṣaikena jarāṃ jayet || 44 || 
 
 
 jīvedvarṣasahasraikaṃ divyatejā mahābalaḥ | 
 brahmavṛkṣasya puṣpāṇi chāyāśuṣkāṇi kārayet || 45 || 
 
 
 triṃśatpalaṃ tu taccūrṇaṃ caturviṃśatpalaṃ ghṛtam | 
 ekīkṛtya kṣipedbhāṇḍe taṃ ruddhvā dhānyarāśigam || 46 || 
 
 
 kṛtvā māsātsamuddhṛtya bhāgān kuryāccaturdaśa | 
 varṣatrayaprayogeṇa  kha. | 
 
 bhāgaikaṃ bhakṣayennityaṃ bhuñjīta kāntabhājane || 47 || 
 
 
 evaṃ māsatrayaṃ kuryādvajrakāyo bhavenna raḥ | 
 tasya mūtrapurīṣābhyāṃ tāmramāyāti kāñcanam || 48 || 
 
 
 brahmavṛkṣasya bījāni cūrṇitāni ghṛtaiḥ saha | 
 pūrvavaddhānyamadhye tu kṣiptvā māsātsamuddharet || 49 || 
 
 
 palaikaikaṃ sadā khādedvatsarānmṛtyujidbhavet | 
 valīpalitanirmukto jīvedbrahmadinatrayam || 50 || 
 
 
 brahmabījotthitaṃ tailaṃ gavāṃ kṣīraiḥ paladvayam | 
 tulyaiḥ pibedbhavenmūrcchā siñcettasya mukhe payaḥ || 51 || 
 
 
 bodhe kṣīraudanaṃ dadyānmāsājjñānī bhavennaraḥ | 
 dvitīye śukratulyaḥ syāttṛtīye vajravadbhavet || 52 || 
 
 
 dūraśrāvī caturthe tu pañcame khegatirbhavet | 
 māsaṣaṭke svayaṃ kartā śivatulyaparākramaḥ || 53 || 
 
 
 mahākalpāntaparyantaṃ jīvedvarṣaikasevanāt | 
 brahmavṛkṣamatisthūlaṃ chedayedūrdhvabhāgataḥ || 54 || 
 
 
 adho rakṣyaṃ trihastaṃ syāttasya mūrdhni bilaṃ kṛtam | 
 pakva dhātrīphalaiḥ pūryaṃ tatkāṣṭhena nirudhya ca ||
                            55 || 
 
 
 kuśaistu veṣṭayetsarvaṃ lepyaṃ mṛdgomayaiḥ punaḥ | 
 āveṣṭya vastrakhaṇḍena limpenmṛdgomayaistataḥ || 56 || 
 
 
 śuṣke gajapuṭaṃ deyaṃ pa rito'raṇyakotpalaiḥ | 
 svāṅgaśītalamuddhṛtya sadravāṇi phalāni ca || 57 || 
 
 
 kṣipenmadhvājyasaṃyukte bhāṇḍe tānyeva bhakṣayet | 
 yatheṣṭaṃ bhūgṛhāntasthaḥ kṣīrāhārī jarāṃ jayet || 58 || 
 
 
 mā sadvayena vasudhāṃ chidrāṃ paśyati niścitam | 
 jīvedbrahmadinaṃ yāvatsarpavatkañcukaṃ tyajet || 59 || 
 
 
 
                    śvetapālāśakalpaḥ |
                     
 śvetapālāśapañcāṅgaṃ cūrṇitaṃ madhunā saha | 
 mahāvalaḥ  kha. | 
 taṃ tu dhātrīphalaiḥ  kha. | 
 pācito  kha. | 
 chidraṃ paśyati māsādvai nidhānāni ca bhūtale  kha.
                                | 
 
 karṣaikaṃ bhakṣayennityaṃ māsānmṛtyujarāpaham || 60 || 
 
 
 brahmāyurjāyate siddho varṣamātrānna saṃśayaḥ | 
 ajāghṛtena tadbījamekaikaṃ bhakṣayetsadā || 61 || 
 
 
 śarīraṃ bhasmanā mardyaṃ māsānmṛtyujarāṃ jayet | 
 jīvedbrahmadinaṃ yāvaddivyakāyo bhavennaraḥ || 62 || 
 
 
 anye yogā yathā rakte brahmavṛkṣe ca ye guṇāḥ | 
 tathaiva śvetapālāśe bhaveyuḥ sādhakasya vai || 63 || 
 
 amṛtaṃ kuru kuru amṛtamālinyai namaḥ ||  anena mantreṇa sarvayogā
                        saptābhimantritā bhakṣaṇīyāḥ | 
 
 
                    muṇḍīkalpaḥ |
                     
 śuklapakṣe'tha pūrṇāyāṃ puṣye vā śravaṇe tathā | 
 revatyāṃ vā'tha sampūjya muṇḍīpañcāṅgamuddharet || 64 || 
 
 
 chāyāśuṣkaṃ tu taccūrṇaṃ karṣaṃ gopayasā saha | 
 varṣaikena jarāṃ hanti jīvedvarṣaśatatrayam || 65 || 
 
 
 tasya mūtrapurīṣābhyāṃ tāmraṃ sauvarṇatāṃ vrajet | 
 taccūrṇaṃ tu ghṛtailehyaṃ tadvatsyādbalamadbhutam || 66 || 
 
 oṃṃ namo'mṛtodbhavāya amṛtaṃ kuru kuru svāhā o hrāṃ saḥ ||  iti
                        auṣadhabhakṣaṇamantraḥ | 
 
 
                    devadālīkalpaḥ |
                     
 chāyāśuṣkaṃ devadālīpañcāṅga cūrṇayettataḥ | 
 madhvājyābhyāṃ lihetkarṣaṃ varṣānmṛtyujarāṃ jayet || 67 || 
 
 
 jīvetkalpasahasraṃ tu rudratulyo bhavennaraḥ | 
 taccūrṇaṃ karṣamātraṃ tu nityaṃ peyaṃ śivāmbunā || 68 || 
 
 
 pūrvavajjāyate siddhirvatsarānnātra saṃśayaḥ | 
 taccūrṇaṃ bākucīvahnisarpākṣībhṛṅgarāṭsamam || 69 || 
 
 
 cūrṇitaṃ karṣamātraṃ tu nityaṃ peyaṃ śivāmbunā | 
 varṣānmṛtyuṃ jarāṃ hanti chidrāṃ paśyati medinīm || 70 || 
 
 
 punarnavādeva dālyornīrairnityaṃ pibennaraḥ | 
 ayaṃ pāṭhaḥ kha0 pustake nopalabhyate | 
 
 devadālyāśca sarpākṣyāḥ palaikaṃ vā śivāmbunā || 71 || 
 
 
 pibetsyātpūrvavatsiddhirvatsarānnātra saṃśayaḥ | 
 devadālīṃ ca nirguṇḍīṃ pibetkarṣāṃ śivāmbunā | 
 varṣaikena jarāṃ hanti jīvedācandratārakam || 72 || 
 
 oṃṃ amṛtagaṇa rudragaṇāmbhaḥ svāhā | ayaṃ ca grahaṇamantraḥ ||  namo
                            bhagavate rudrāya huṃ phaṭ svāhā |  ayaṃ sādhakasya śikhābandhana-
                        mantraḥ ||  oṃṃ cara ra ra |  ayaṃ bhakṣaṇamantraḥ || 
 
 
                    śvetārkakalpaḥ |
                     
 puṣye śvetārkamūlaṃ tu grāhyaṃ chāyāviśoṣitam | 
 cūrṇakarṣaṃ gavāṃ kṣīraiḥ paladvandvairyutaṃ pibet || 73 || 
 
 
 māsaṣaṭkājjarāṃ hanti jīvedbrahmadinatrayam | 
 dravaṃ śvetārkapatrāṇāṃ bhṛṅgarājadravaiḥ samam || 74 || 
 
 
 ekīkṛtyātape śuṣkaṃ cūrṇaṃ kṣīraiścaturguṇaiḥ | 
 mṛdvagninā pacettāvadyāvatpiṇḍatvamāgatam | 
 ta tkarṣaikaṃ ghṛtairlehyaṃ varṣātsyātpūrvavatphalam
                            || 75 || 
 
 oṃṃ āṃ haṃ vāsaramāline svāhā |  ayaṃ bhakṣaṇamantraḥ || 
 
 
                    hastikarṇakalpaḥ |
                     
 grāhyaṃ somatrayodaśyāṃ hastikarṇasya patrakam | 
 chāyāśuṣkaṃ tu taccūrṇaṃ gavāṃ kṣīraiḥ pibetpalam || 76 || 
 
 
 varṣamātrājjarāṃ hanti jīvedbrahmadinaṃ naraḥ | 
 hastikarṇasya pañcāṅgaṃ chāyāśuṣkaṃ vicūrṇitam || 77 || 
 
 
 karṣamātraṃ pibennityaṃ māsaikamudakaiḥ saha | 
 āranālaistatastakrairdadhikṣīrājyakṣaudrakaiḥ || 78 || 
 
 
 pratyekena kramātsevyaṃ māsaikena jarāpaham | 
 jīvedbrahmadinaṃ sārdhaṃ vajrakāyo mahābalaḥ || 79 || 
 
 oṃṃ garaviṣaṃ dṛṣṭau gṛhṇāmi svāhā |  hastikarṇagrahaṇamantraḥ ||
                             oṃṃ amṛ takuṭījātānāṃ amṛtaṃ kuru kuru svāhā | 
                        anena pūjayet |  oṃṃ amṛtodbhavāya amṛtaṃ kuru kuru nityaṃ namo namaḥ
                            |  bhakṣaṇamantraḥ || 
 karṣaika tu  kha. 
 amṛtakukṣijātānāṃ  kha. | 
 
 
 
                    rudantīkalpaḥ |
                     
 rudantyāścaiva pañcāṅgaṃ chāyāśuṣkaṃ vicūrṇayet | 
 tadardhaṃ muśalīcūrṇaṃ muśalyardhaṃ phalatrayam || 80 || 
 
 
 mūlānāṃ katakotthānāṃ tailaṃ pātālayantrake | 
 grāhayedgarbhayantre vā tattailaṃ kṣālayejjalaiḥ || 81 || 
 
 
 nālikerajalairvā'tha kṣālyaṃ pañcāṃśavāra kam | 
 etattailena saṃyuktaṃ pūrvacūrṇaṃ lihetkramāt || 82 || 
 
 
 karṣādivardhanaṃ kāryaṃ palāntaṃ cātha vardhayet | 
 evamabdājjarāṃ hanti āyuḥ syādbrahmaṇo dinam || 83 || 
 
 
 siddhayogo hyayaṃ khyāto vajrakāyakaro nṛṇām | 
 
 
 
                    nirguṇḍīkalpaḥ |
                     
 puṣyārke grāhayetprātarnirguṇḍīmūlajāṃ tvacam || 84 || 
 
 
 chāyāśuṣkāṃ vicūrṇyātha karṣamekaṃ pibetsadā | 
 ajāmūtrapalaikena ṣaṇmāsādamaro bhavet || 85 || 
 
 
 varṣamātraprayogeṇa śivatulyo bhavennaraḥ | 
 taccūrṇaṃ kṣīramadhvājyairloḍitaṃ snigdhabhāṇḍake || 86 || 
 
 
 ruddhvā kṣipeddhānyarāśau māsāduddhṛtya bhakṣayet | 
 dvipalaṃ varṣaparyantaṃ jīveccandrārkatārakam || 87 || 
 
 
 taccūrṇārdhapalaṃ cājyairlihetsyātpūrvavatphalam | 
 taccūrṇaṃ triphalā muṇḍī bhṛṅgī nimbo guḍūcikā || 88 || 
 
 
 vacā caiṣāṃ samaṃ cūrṇaṃ madhvājyābhyāṃ lihetpalam | 
 varṣānmṛtyuṃ jarāṃ hanti jīvedbrahmadinatrayam || 89 || 
 
 
 nirguṇḍīpatrajaṃ drāvaṃ bhāṇḍe mṛdvagninā pacet | 
 guḍavatpākamāpannaṃ pītaṃ vāntivirekakṛt || 90 || 
 
 
 niryānti kṛmayastasya mukhanāsākṣikarṇataḥ | 
 rājayakṣmādirogāṃśca saptāhena vināśayet | 
 māsatrayājjarāṃ hanti jīvedvarṣaśatatrayam || 91 || 
 
 oṃṃ namo māya gaṇapataye bhūpataye kuberāya svāhā  iti bhakṣaṇamantraḥ
                        || 
 pañcāṃśavāsaram  kha. | 
 
 
 
                    rasāyanāḥ katipayayogāḥ |
                     
 bhallātako'bhayā vīrā kākatuṇḍyāḥ phalaṃ vacā | 
 lāṅgalī nimbapatrāṇi sahadevī samaṃ samam || 92 || 
 
 
 eṣāṃ pātālayantreṇa tailaṃ grāhyaṃ prayatnataḥ | 
 tattailaṃ nīlikāmūlayuktamardhapalaṃ pibet || 93 || 
 
 
 catsarātpalitaṃ hanti āyuḥ syādbrahmaṇo dinam | 
 tailārdhaniṣke tannasye kṛte syātpūrvavatphalam || 94 || 
 
 
 kṛṣṇajīrakaprasthaikaṃ tattulyaṃ bhṛṅgajadravam | 
 yaṣṭī nīlotpalaṃ caiva prati prasthārdhamāharet || 95 || 
 
 
 pādaprasthaṃ tilāttailaṃ sarvamekatra pācayet | 
 grāhyaṃ tailāvaśeṣaṃ tannasyaṃ tenaiva kārayet || 96 || 
 
 
 nasyaṃ cāṅkollatailena kuryānmṛtyujarāpaham | 
 niṣkārdhaniṣkaṃ varṣaikaṃ jīvedvarṣaśatatrayam || 97 || 
 
 
 kākamācīphalaṃ piṣṭvā karṣaikamudakaiḥ pibet | 
 vatsarātpalitaṃ hanti āyuḥ syādbrahmaṇo dinam || 98 || 
 
 
 guḍūcī muśalī muṇḍī nirguṇḍī ca śatāvarī | 
 vijayā ca samaṃ cūrṇaṃ sitāmadhvājyasaṃyutam || 99 || 
 
 
 khādetkarṣadvayaṃ nityaṃ vatsarātpalitaṃ jayet | 
 uktaṃ gorakṣanāthena jīvedbrahmadinatrayam || 100 || 
 
 
 
                    śunakaśālmalikākalpaḥ |
                     
 kṛṣṇāṣṭamyāṃ kṛṣṇasūtrairvṛkṣaṃ śunakaśālmaleḥ | 
 āveṣṭyāghoramantreṇa rātrau kṛṣṇājakaṃ balim || 101 || 
 
 
 dattvā'ghoraṃ japettatra yāvadaṣṭasahasrakam | 
 tasya mūlatvacaṃ grāhyaṃ chāyāśuṣkaṃ vicūrṇayet || 102 || 
 
 
 madhvājyābhyāṃ sadā khādetpalaikaṃ vatsarāvadhi | 
 valīpalitanirmukto jīvedbrahmadinaṃ naraḥ || 103 || 
 
 
 tasya puṣpāṇi saṅgṛhya gavāṃ kṣīraiḥ sadā pacet | 
 puṣpavarjaṃ pibetkṣīraṃ māsānmṛtyujarāpaham || 104 || 
 
 
 phalaikaṃ tasya vṛkṣasya gavāṃ kṣīreṇa pācayet | 
 
 phalavarjaṃ pibetkṣīraṃ kṣīramevaṃ pibedbudhaḥ || 105 || 
 
 
 caturmāsaprayogeṇa vajrakāyo bhavennaraḥ | 
 jīvetkalpāntaparyantaṃ vāyuvego mahābalaḥ || 106 || 
 
 
 tasya mūtrapurīṣābhyāṃ tāmraṃ bhavati kāñcanam | 
 kākamācī bhṛṅgarājaḥ sarpākṣī sahadevikā || 107 || 
 
 
 samūlā devadālī ca nimbabākucibījakam | 
 phalāni kākatuṇḍyāśca mūlaṃ brahmāśvagandhayoḥ || 108 || 
 
 
 nīlakoraṇṭapatrāṇi triphalā ca samaṃ samam | 
 cūrṇaṃ tatkanyakādrāvairbhāvayetsaptavāsaram || 109 || 
 
 
 chāyāyāṃ śoṣitaṃ kuryātsitāmadhvājyasaṃyutam | 
 bhakṣetkarṣadvayaṃ nityaṃ varṣamātrājjarāṃ jayet | 
 jīveccandrārkanakṣatraṃ mahākāyo mahābalaḥ || 110 || 
 
 oṃṃ ṭhaḥ ṭhaḥ ṭhaḥ saḥ saḥ saḥ amṛte amṛtavarṣiṇi amṛtasañjīvati
                            sarvakāmaprade bhagavān somarāja ājñāpayati svāhā  iti bhakṣa-
                        ṇamantraḥ || 
 
 
                    triphalādiyogaḥ |
                     
 triphalā bākucībījaṃ pippalī cāśvagandhikā | 
 sarvaṃ tulyaṃ kṛtaṃ cūrṇaṃ madhvājyābhyāṃ lihetpalam | 
 varṣānmṛtyuṃ jarāṃ hanti jīvedbrahmadinatrayam || 111 || 
 
 oṃṃ hrāṃ hrīṃ hrūṃ saḥ svāhā  anena mantreṇa bhakṣayet || 
 
 
                    mūlikākalpeṣu pāradayogaḥ |
                     
 mūlikākalpayogeṣu guñjaikaṃ mṛtapāradam | 
 pratiyogayutaṃ khādetphalaṃ śataguṇaṃ bhavet | 
 rasendrasya prabhāveṇa śīghraṃ siddhimavāpnuyāt || 112 || 
 
 
 
                    rasāyanakalpeṣu mantrayogaḥ |
                     
 asthimudrādharo mantrī lakṣamekaṃ śmaśānataḥ | 
 japenmahābhayaṃ hanti siddhiṃ datte rasāyanam || 113 || 
 
 
 tena bhakṣitamātreṇa jīvedācandratārakam | 
 ajeyo devadaityānāṃ parvatānapi cālayet || 114 || 
 
 oṃṃ hrīṃ mahābhayerum | 
 
 
 
                    rasāyanasevanavidhiḥ |
                     
 prātaḥ puṣyārkamukhye vividhaśubhadine mantrapūjāvidhānai- 
 rgrāhyaṃ divyauṣadhīnāṃ phaladalakusumaṃ mūlapatraṃ rasaṃ vā | 
 sarvāṅgaṃ vā'tha sidhyai sakalamabhinavaṃ sevayedbrahmacārī 
 kṣīrānnaṃ codakānnaṃ hitamaśanamidaṃ sarvamanyadvivarjyam || 115 || 
 
 
 iti śrīpārvatīputraśrīnityanāthasiddhaviracite śrīrasaratnākare
                    rasāyanakhaṇḍe nānārasāyanaṃ nāma caturthopadeśaḥ | 
 
 
                atha pañcamopadeśaḥ |
                 
 udvartanaṃ pa litahāri paraṃ narāṇāṃ 
 śobhāvahaṃ sukhakaraṃ kacarañjanaṃ ca | 
 vṛddhopayogisukhasādhyamanekayuktyā 
 vakṣye susiddhamanubhūtipathena dṛṣṭam || 1 || 
 
 
                    valīpalitanāśārthaṃ pāradādyudvartanam |
                     
 pāradaṃ gandhakaṃ tulyaṃ nārīstanyena mardayet | 
 viṣṇukrāntā meghanādā sarpākṣī munimuṇḍikā || 2 || 
 
 
 āsāṃ dravairdinaṃ khalve mardayettatsamuddharet | 
 yavacūrṇaṃ tilāścaiva pratyekaṃ rasatulyakam || 3 || 
 
 
 kṣipettasmin ghṛtaiḥ kṣaudraiḥ sarvamāloḍya rakṣayet | 
 anenodvartanaṃ samyagvalīpalitanāśanam || 4 || 
 
 
 vatsarāddivyadehaḥ syājjīvedvarṣasahasrakam | 
 
 
 
                    valīpalitanāśārthaṃ vajrakāpālinīmūlādyudvartanam |
                     
 vajrakāpālinīmūlaṃ pāradaṃ ca samaṃ samam || 5 || 
 
 
 śivāmbunā tryahaṃ mardyamudvartātpūrvavatphalam | 
 
 
 
                    valīpalitanāśārthaṃ utpalādyudvartanam |
                     
 utpalāni samūlāni pāradaṃ ca samaṃ samam || 6 || 
 
 balakaraṃ  paramaṃ kha. | 
 
 
 saptāhaṃ mardayetkhalve svakīyenāśivāmbunā | 
 tenaiva mardayedgātraṃ jāyate pūrvavatphalam || 7 || 
 
 
 
                    valīpalitanāśārthaṃ pāradādyudvartanam |
                     
 pāradasya samāṃśena brahmadaṇḍīyamūlakam | 
 kṣiptvā saptadinaṃ mardyaṃ svakīyenāśivāmbunā || 8 || 
 
 
 anenodvartayedgātraṃ jāyate pūrvavatphalam | 
 
 
 
                    valīpalitanāśārthaṃ gandhakayogaḥ |
                     
 gandhakaṃ kaṭutailena gharme bhāvyaṃ dināvadhi || 9 || 
 
 
 tatpalārdhaṃ sadā khādeddivyakāyakaraṃ nṛṇām | 
 jāyate svarṇavaddeho vatsarādvalivarjitaḥ || 10 || 
 
 
 
                    rasāyanārthaṃ kuṣṭhayogaḥ |
                     
 kuṣṭhacūrṇaṃ samadhvājyaṃ nityaṃ karṣaṃ lihettu yaḥ | 
 vatsarāddivyadehaḥ syādgandhena śatapuṣpavat || 11 || 
 
 
 
                    palitanāśārthaṃ kāntapāṣāṇādiyogaḥ |
                     
 kāntapāṣāṇacūrṇaṃ tu tailamadhvājyasaṃyutam | 
 kākatuṇḍīphalaṃ sarvaṃ samametattu kalpayet || 12 || 
 
 
 bhāṇḍe ruddhvā kṣipenmāsaṃ dhānyarāśāvathoddharet | 
 anena lepayecchīrṣaṃ nasyaṃ kuryādanena vai || 13 || 
 
 
 tryahādbhramarasaṅkāśāḥ keśāḥ syurvatsarārdhakam | 
 
 
 
                    palitanāśārthaṃ sīsakādiyogaḥ |
                     
 nāgacūrṇapalaikaṃ tu śaṅkhacūrṇapaladvayam || 14 || 
 
 
 pathyācūrṇaṃ niṣkamekaṃ sarvaṃ peṣyaṃ dināvadhi | 
 amladadhnā yutaṃ yatnātsnātvā''dau śirasi kṣipet || 15 || 
 
 
 mardayeddhaṭikārdhaṃ tu veṣṭyameraṇḍapatrakaiḥ | 
 śiraḥ saṃveṣṭya vastreṇa prātaḥ snānaṃ samācaret || 16 || 
 
 
 ityevaṃ tridinaṃ yatnātkṛtvā keśāṃśca rañjayet | 
 
 
 
                    keśarañjanārthaṃ nīlikādiyogaḥ |
                     
 pañcāṅgaṃ nīlikābhṛṅgatriphalālohacūrṇakam || 17 || 
 
 
 tulyaṃ sarvaṃ kṛtaṃ sūkṣmamiḍāmūtreṇa mardayet | 
 
 dinārdhaṃ tena kalkena pūrvavatkeśarañjanam || 18 || 
 
 
 
                    keśarañjanārthaṃ guñjādiyogaḥ |
                     
 guñjābījaṃ tu tvagvarjyaṃ kuṣṭhailādevadārukam | 
 tulyaṃ cūrṇaṃ dinaṃ bhāvyaṃ bhṛṅgarājabhavairdravaiḥ || 19 || 
 
 
 sarvaṃ caturguṇe taile pācayenmṛduvahninā | 
 tenābhyaṅgena keśānāṃ rañjanaṃ bhramaropamam || 20 || 
 
 
 
                    keśarañjanārthaṃ hastidantādiyogaḥ |
                     
 hastidantasya dagdhasya samaṃ yojyaṃ rasāñjanam | 
 ajākṣīreṇa tatpiṣṭvā lepanātkeśarañjanam || 21 || 
 
 
 
                    keśarañjanārthaṃ triphalādiyogaḥ |
                     
 triphalā lohacūrṇaṃ tu kṛṣṇamṛdbhṛṅgajadravam | 
 ikṣudaṇḍadravaṃ caiva māsaṃ bhāṇḍe nirodhayet || 22 || 
 
 
 tallepādrañjayetkeśān syādyāvanmāsapañcakam | 
 
 
 
                    keśarañjanārthaṃ lohakiṭṭādiyogaḥ |
                     
 lohakiṭṭaṃ japāpuṣpaṃ piṣṭvā dhātrīphalaṃ samam || 23 || 
 
 
 tridinaṃ lepitāstena kacāḥ syurbhramaropamāḥ | 
 bhṛṅgarājarasaprasthaṃ tailaṃ kṛṣṇatilodbhavam || 24 || 
 
 
 tulyaṃ ca nīlikādrāvaṃ sarvaṃ yāmaṃ vimardayet | 
 tallepastridinaṃ kāryaḥ keśānāṃ rañjanaṃ bhavet || 25 || 
 
 
 
                    keśarañjanārthaṃ sindūrādiyogaḥ |
                     
 sindūrasya samaṃ cūrṇaṃ sābuṇaṃ ca tayoḥ samam | 
 tajjale peṣitaṃ lepyaṃ tatkṣaṇātkacarañjanam || 26 || 
 
 
 
                    keśarañjanārthaṃ śatapuṣpādiyogaḥ |
                     
 śatapuṣpā kākamācī tilāḥ kṛṣṇāśca rocanam | 
 dinaṃ śivāmbunā sarvaṃ mardayellohapātrake || 27 || 
 
 
 tallepaṃ tridinaṃ kuryātkeśānāṃ rañjanaṃ bhavet | 
 
 
 
                    keśarañjanārthaṃ cūrṇādiyogaḥ |
                     
 cūrṇaṃ sarjī yavakṣāraṃ siddhārthaṃ kāñjikaiḥ saha || 28 || 
 
 
 nāgapuṣpādravairmardyaṃ tallepādrañjanaṃ bhavet | 
 
 
 
 
                    keśarañjanārthaṃ nīlyādiyogaḥ |
                     
 nīlīpatrāṇi kāsīsaṃ bhṛṅgarājarasaṃ dadhi || 29 || 
 
 
 lohacūrṇaṃ samaṃ piṣṭvā tallapaṃ keśarañjanam | 
 
 
 
                    keśarañjanārthaṃ cūrṇādiyogaḥ |
                     
 cūrṇaṃ sindūramaṅgāraṃ kadalīkandasaṃyutam || 30 || 
 
 
 lohapātre lohamuṣṭyā mardyaṃ jambīrajairdravaiḥ | 
 dinaikaṃ ca tato lepyaṃ keśānāṃ rañjanaṃ bhavet || 31 || 
 
 
 
                    keśarañjanārthaṃ kuraṇṭakapatrādiyogaḥ |
                     
 kuraṇṭakasya patrāṇi nāgamuṣṭyā vimardayet | 
 tallepaṃ tridinaṃ kuryājjāyate keśarañjanam || 32 || 
 
 
 
                    keśarañjanārthamāmrāsthyādiyogaḥ |
                     
 āmrāsthi triphalā bhṛṅgī priyaṅgurmātuluṅgakam | 
 niśā nīlī mṛṇālāni nāgaṃ lohaṃ ca cūrṇitam || 33 || 
 
 
 samaṃ kalkaṃ kāntapātraṃ nimbatailena bhāvayet | 
 māsamātraṃ tatastena lepādbhavati rañjanam || 34 || 
 
 
 
                    keśarañjanārthaṃ kākamācyādiyogaḥ |
                     
 kākamācīyabījāni samāḥ kṛṣṇatilāstathā | 
 tattailaṃ grāhayedyantre tannasyaṃ keśarañjanam || 35 || 
 
 
 
                    keśarañjanaṃ ghṛtam |
                     
 goghṛtaṃ bhṛṅgajaṃ drāvaṃ mayūraśikhayā saha | 
 mṛdvagninā pacettena syānnasyaṃ keśarañjanam || 36 || 
 
 
 
                    keśarañjanārthaṃ japāpuṣparasanasyam |
                     
 japāpuṣpadravaṃ kṣaudraṃ karṣaikaṃ nasyamācaret | 
 saptāhādrañjayetkeśān sarvanasyeṣvayaṃ vidhiḥ || 37 || 
 
 
 
                    keśarañjanārthaṃ triphalādatailam |
                     
 triphalā lohacūrṇaṃ tu vāriṇā peṣayetsamam | 
 tattulyena ca tailena bhṛṅgarājarasena ca || 38 || 
 
 
 pacettailāvaśeṣaṃ tatsnigdhabhāṇḍe nirodhayet | 
 māsaikaṃ bhūgataṃ kuryāttena śīrṣaṃ pralepayet || 39 || 
 
 
 
 kāravallyā dalairveṣṭya tato vastreṇa bandhayet | 
 nirvāte kṣīrabhojī syātkṣālayettriphalājalaiḥ || 40 || 
 
 
 nityamevaṃ prakartavyaṃ lepanaṃ dinasaptakam | 
 kapālarañjanaṃ khyātaṃ yāvajjīvaṃ na saṃśayaḥ || 41 || 
 
 
 
                    keśarañjanārthaṃ kākatuṇḍyādiyogaḥ |
                     
 bījāni kākatuṇḍyāśca siryālībīja saṃyutam | 
 taccūrṇaṃ dinacatvāri bhāvyaṃ niguṇḍijairdravaiḥ || 42 || 
 
 
 japāpuṣpadravaistāvattataḥ pātālayantrake | 
 tailaṃ prāhyaṃ tu tallepātkeśānāṃ rañjanaṃ bhavet || 43 || 
 
 
 veṣṭyameraṇḍapatraiśca nirvāte kṣīrabhojanam | 
 kuryātsnānaṃ kāñjikaiśca nityaṃ saptadine kṛte || 44 || 
 
 
 yāvajjīvaṃ na sandehaḥ keśāḥ syurbhramaparomāḥ | 
 
 
 
                    keśarañjānārthaṃ bhṛṅgarājādiyogaḥ |
                     
 bhṛṅgarājaṃ kācamācīṃ samāṃśaṃ jala maṇḍavīm || 45
                            || 
 
 
 sampiṣṭyā pūpikāṃ kṛtvā tailamadhye vipācayet | 
 pakvāṃ tāṃ peṣayettailairlepaḥ syātkeśarañjanam || 46 || 
 
 
 pūrvavatkramayogena saptāhāttatphalaṃ bhavet | 
 
 
 
                    keśarañjanārthaṃ triphalādiyogaḥ |
                     
 ayaskāntamaye pātre rātrau lepyaṃ phalatrayam || 47 || 
 
 
 mṛṅgarājadravaiḥ sārdhaṃ prātaḥ keśān pralepayet | 
 evaṃ kuryāttrisaptāhaṃ jāyate pūrvavatphalam || 48 || 
 
 
 
                    keśarañjanārthaṃ kṛṣṇajīrakayogaḥ |
                     
 prakṣipenmāhiṣe śṛṅge kṛṣṇajīraṃ tadandhayet | 
 gṛhāgre kardame kṣiptvā ṣaṇmāsāttatsamuddharet || 49 || 
 
 
 taddrutaṃ jāyate kṛṣṇaṃ karṣaikaṃ śirasi kṣipet | 
 veṣṭayetpūrvayogena kapālarañjanaṃ bhavet || 50 || 
 
 
 bhramarāñjanasaṅkāśaṃ yāvajjīvaṃ na saṃśayaḥ | 
 
 bījakaṃ samam  kha. | 
 jalamaṇḍayā  kha. | 
 sarpākṣyā'pūpikāṃ  kha. | 
 
 
 
                    keśarañjanārthaṃ nīlyādiyogaḥ |
                     
 nīlīpatraṃ bhṛṅgarājaṃ triphalā kṛṣṇamāyasam || 51 || 
 
 
 madanasya ca bījāni puṣpaṃ koraṇṭakasya ca | 
 arjunasya tvacaṃ cūrṇaṃ nalinīmūlakardamam || 52 || 
 
 
 sarvaṃ tulyaṃ kṣipedbhāṇḍe lohaje tannirodhayet | 
 pakṣamekaṃ kṣipedbhūmau bhāṇḍātkalkaṃ samuddharet || 53 || 
 
 
 kalkāccaturguṇaṃ tailaṃ tailāccaturguṇaṃ dravam | 
 bhṛṅgatriphalajaṃ yojyaṃ pacettailāvaśeṣakam || 54 || 
 
 
 parīkṣārthaṃ kṣipetpakṣaṃ balākāyā yadā bhavet | 
 kṛṣṇavarṇaṃ tadā siddhaṃ pātre kṛṣṇāyase kṣipet || 55 || 
 
 
 māsaikaṃ dhārayettasmiṃstataḥ keśān vilepayet | 
 tiṣṭhanti māsaṣaṭkaṃ tu bhramarastomasannibhāḥ || 56 || 
 
 
 
                    keśarañjanārthaṃ sīsakādiyogaḥ |
                     
 vāsāpalāśaciñcotthairdaṇḍairvā'śvatthajairdṛḍham | 
 nāgaṃ pātragataṃ cālyaṃ yāvadbhavati mūrcchitam || 57 || 
 
 
 palaikaṃ tatsamādāya lohacūrṇaṃ paladvayam | 
 tripalaṃ triphalācūrṇaṃ dāḍimasya phalatvacaḥ || 58 || 
 
 
 śuṣkaṃ cūrṇaṃ palaikaṃ tatsarveṣāṃ kāñjikaṃ samam | 
 bhāṇḍe sarvaṃ pacetkiñcittaṃ kṣipellohabhājane || 59 || 
 
 
 bhṛṅgarājakuraṇṭotthadravaṃ dattvā''tape kṣipet | 
 trisaptāhaṃ prayatnena dravo deyaḥ punaḥ punaḥ || 60 || 
 
 
 tatastaṃ rakṣayettena lepātsyātkeśarañjanam | 
 uktānukteṣu lepeṣu veṣṭyameraṇḍapatrakaiḥ || 61 || 
 
 
 śiro rātrau divā snānaṃ yuktireṣā praśasyate | 
 
 
 
                    keśaśuklīkaraṇayogāḥ |
                     
 vajrīkṣīreṇa saptāhaṃ bhāvayedabhayāphalam | 
 taccūrṇayuktatailasya lepācchuklā bhavanti hi || 62 || 
 
 
 keśāśca sarvaromāṇi śaṅkhavarṇā bhavanti vai | 
 saptāhaṃ vajradugdhena suśvetān bhāvayettilān || 63 || 
 
 
 
 tebhyastailaṃ gṛhītvā tallepācchuklā bhavanti vai | 
 gauryāmalakacūrṇaṃ tu vajrīkṣīreṇa saptadhā || 64 || 
 
 
 bhāvayettena lepena śuklatāṃ yānti mūrdhajāḥ | 
 sindūraṃ sphaṭikāṃ śvetāṃ jalena saha lepayet || 65 || 
 
 
 tallepena tu romāṇi suśuklāni bhavanti hi | 
 māsaikaṃ māgadhīcūrṇaṃ vajrīkṣīreṇa bhāvayet || 66 || 
 
 
 narāśvagajavājīnāṃ śuklīkaraṇamuttamam | 
 indragopaṃ tailinī ca tālakaṃ rajanīdvayam || 67 || 
 
 
 manaḥśilā ca tulyāṃśaṃ cūrṇaṃ snukpayasā tryaham | 
 bhāvayedarkajaiḥ kṣīraistridinaṃ cātape khare || 68 || 
 
 
 tataḥ kūṣmāṇḍajairdrāvairbhāvayeddinasaptakam | 
 kūṣmāṇḍasya tato garbhe kṣiptvā māsātsamuddharet || 69 || 
 
 
 tailena sarvaromāṇi keśān saṃlepayettryaham | 
 veṣṭayedarkajaiḥ patraiḥ śuklavarṇā bhavanti ca || 70 || 
 
 
 snāne kṛte śuṣkakaceṣu rātrau lepe kṛte pūrvadalaistu veṣṭyam | 
 dadhnā tilai ḥ snānamataḥ prabhāte kuryāttryahaṃ
                            lepana mitthameva || 71 || 
 
 
 iti pārvatīputraśrīnityanāthasiddhaviracite rasaratnākare rasāyanakhaṇḍe
                    udvartanakeśarañjanādhikāro nāma pañcamopadeśaḥ | 
 
 
                atha ṣaṣṭhopadeśaḥ |
                 
 yeṣāṃ rāmā ramaṇakuśalā rāgasaktāḥ pragalbhāḥ 
 kāmāsaktā hariṇanayanāścandrabimbānanāśca | 
 teṣāṃ vakṣye madanasukhadāṃ vīryavṛddhiṃ prabhūtāṃ 
 ma ttāḥ siddhāḥ śatamapi dṛḍhāstādṛśāstoṣayanti || 1
                        || 
 
 
                    vājīkaro makaradhvajarasaḥ |
                     
 vajrahemārkasūtābhralohabhasma kramottaram | 
 jalaiḥ  kha. | 
 yasyāṃ siddhau śatamapi vanitāstādṛśāstoṣayānti 
                                kha. | 
 
 sarvaṃ kanyādravairmardyaṃ śālmalyāśca dravaistryaham || 2 || 
 
 
 tadruddhvā kācakupyantarvālukāyāṃ tryahaṃ pacet | 
 tatkalkaṃ muśalīkvāthairvajrārkakṣīrasaṃyutaiḥ || 3 || 
 
 
 dinaikaṃ mardayetkhalve ruddhvā'ntarbhūdhare puṭet | 
 yāmāduddhṛtya sañcūrṇyaṃ sitākṛṣṇātrijātakaiḥ || 4 || 
 
 
 samaiḥ samaṃ vimiśtyātha māṣaikaṃ bhakṣayetsadā | 
 māgadhī muśalī yaṣṭī vānarībījakaṃ samam || 5 || 
 
 
 cūrṇaṃ sitājyagokṣīraiḥ palārdhaṃ pāyayedanu | 
 kāminīnāṃ sahasraikaṃ ramamāṇo na muhyati | 
 sevanāddṛḍhakāyaḥ syādraso'yaṃ makaradhvajaḥ || 6 || 
 
 
 
                    vājīkaro manodayarasaḥ |
                     
 śuddhasūtaṃ samaṃ gandhaṃ raktotpaladaladravaiḥ | 
 yāmaṃ mardyaṃ punargandhaṃ sārdhaṃ tatra vinikṣipet || 7 || 
 
 
 pūrvadrāvairdinaṃ mardyaṃ rasārdhaṃ gandhakaṃ punaḥ | 
 dattvā tadvaddinaṃ mardyaṃ kācakūpyāṃ nirodhayet || 8 || 
 
 
 dinaikaṃ  vālukāyantre pakvamuddhṛtya cūrṇayet | 
 bhūkūṣmāṇḍīkaṣāyeṇa bhāvayeddinasaptakam || 9 || 
 
 
 chāyāyāṃ tatsitātulyaṃ niṣkaikaṃ bhakṣayetsadā | 
 śaṇamūlaṃ sabījaṃ ca muśalī śarkarā samam || 10 || 
 
 
 gavāṃ kṣīraiḥ palārdhaṃ tu anu rātro sadā pibet | 
 anantaṃ vardhate vīryaṃ raso'yaṃ madanodayaḥ || 11 || 
 
 
 
                    vājīkaro madaneśvararasaḥ |
                     
 śuddhasūtasamaṃ gandhaṃ badarīcitrakadravaiḥ | 
 mardyaṃ cāṅkollajairdrāvaistaptakhalve dinatrayam || 12 || 
 
 
 sadyo hatājamāṃsasya piṇḍe nyastaṃ ca sīvayet | 
 tatpiṇḍaṃ tilatailena lohapātre śanaiḥ pacet || 13 || 
 
 
 yāvanmāṃsaṃ raktavarṇaṃ tataḥ sūtaṃ samuddharet | 
 tridinaṃ muśalīkvāthairbhāvitaṃ sitayā yutam || 14 || 
 
 dvidinaṃ  kha. | 
 
 
 niṣkaikaṃ bhakṣayennityaṃ raso'yaṃ madaneśvaraḥ | 
 vidārīkandacūrṇaṃ tu kṣīrājyena palaṃ pibet || 15 || 
 
 
 ramayetstrīśataṃ nityaṃ tattyāgādandhatāṃ vrajet | 
 
 
 
                    vājīkaraḥ kāmakalākhyarasaḥ |
                     
 mṛtābhraṃ pāradaṃ svarṇaṃ tulyaṃ mardyaṃ dinatrayam || 16 || 
 
 
 muśalītriphalākvāthairvājigandhākaṣāyakaiḥ | 
 kadalīkandajairdrāvaistadgolaṃ cāndhitaṃ puṭet || 17 || 
 
 
 bhūdhare dinamātraṃ tu samuddhṛtyātha mardayet | 
 dinaikaṃ pūrvajairdrāvaistadvadruddhvā puṭe pacet || 18 || 
 
 
 punarmardyaṃ punaḥ pācyamevamaṣṭapuṭaiḥ pacet | 
 śālmalījātaniryāsaistulyaṃ śarkarayā saha || 19 || 
 
 
 khādenniṣkadvayaṃ nityaṃ drāvayedvanitāśatam | 
 gokṣīrairmarkaṭībījaṃ palārdhaṃ pāyayedanu || 20 || 
 
 
 sarvāṅgodvartanaṃ kuryātsayavaiḥ śālmalīdravaiḥ | 
 rasaḥ kāmakalākhyo'yaṃ mahāvīryakaro nṛṇām || 21 || 
 
 
 
                    vājīkaraḥ kāmadevarasaḥ |
                     
 mṛtasūtaṃ trayo bhāgā bhāgaikaṃ hāṭakaṃ mṛtam | 
 kadalīkandajairdrāvaiḥ śālmalījadravairdinam || 22 || 
 
 
 gokṣīraiśca dinaṃ mardyaṃ kṣaṇaikaṃ pācayedghṛtaiḥ | 
 tanmadhye śarkarāṃ drākṣāṃ dhātrīṃ rambhāphalaṃ madhu || 23 || 
 
 
 gokṣīraṃ muśalīṃ māṣān kokilākṣasya bījakam | 
 sūtāccaturguṇaṃ kṣiptvā mardyaṃ śālmalijairdravaiḥ || 24 || 
 
 
 tatsarvaṃ dinamekaṃ tu kāmadevo raso bhavet | 
 niṣkamātraṃ sadā bhakṣyaṃ gavāṃ kṣīraṃ pibedanu || 25 || 
 
 
 maithune dṛḍhaliṅgaḥ syāddrāvayedvanitākulam | 
 
 
 
                    vājīkaro ratikāmarasaḥ |
                     
 prārambharajasā strīṇāṃ mardayedbhasmasūtakam || 26 || 
 
 
 mṛtaṃ tāmraṃ ca tāraṃ ca gandhakaṃ ca samaṃ dinam | 
 sitāmadhvājyasaṃyuktaṃ niṣkaṃ bhuktvā pibetpayaḥ || 27 || 
 
 
 
 ratikāmaraso nāma kāminarimaṇe hitaḥ | 
 vānarīmūlagodhūmaṃ kokilākṣasya bījakam || 28 || 
 
 
 māṣāścekṣurasaiḥ sarvaṃ loḍitaṃ pācayedghṛtaiḥ | 
 tenaiva vaṭakāḥ kāryā nityaṃ khādeddvayaṃ dvayam || 29 || 
 
 
 anupānamidaṃ siddhaṃ sevanādramayecchatam | 
 
 
 
                    vājīkaro madavardhanarasaḥ |
                     
 śuddhasūtasamaṃ gandhaṃ tryahaṃ kahlārajairdravaiḥ || 30 || 
 
 
 marditaṃ cāndhitaṃ pacyādyāmaṃ vālukayantrake | 
 raktāgastyadravairbhāvyaṃ dinaikaṃ tu sitāyutam || 31 || 
 
 
 niṣkamātraṃ sadā khādedraso'yaṃ madavardhanaḥ | 
 ajasya vṛṣaṇaṃ kṣīre pakvaṃ tilasitāyutam || 32 || 
 
 
 yatheṣṭaṃ bhakṣayeccānu ramayetkāminīśatam | 
 
 
 
                    vājīkarī anaṅgasundarīvaṭikā |
                     
 paladvayaṃ dvayaṃ śuddhaṃ pāradaṃ gandhakaṃ śubham || 33 || 
 
 
 karṣaikaṃ māritaṃ svarṇaṃ palaikaṃ mṛtatāmrakam | 
 raupyabhasma caturniṣkaṃ sarvaṃ pañcāmṛtairdinam || 34 || 
 
 
 mardyaṃ ruddhvā dinaṃ pacyādbhūdhare taṃ samuddharet | 
 piṣṭvā pañcāmṛtaiḥ khādedvaṭikāṃ badarākṛtim || 35 || 
 
 
 anaṅgasundarī khyātā rāmāṇāṃ ramate śatam | 
 śālmalīmūlacūrṇaṃ tu madhuśarkarayā'nvitam || 36 || 
 
 
 palaikaṃ bhakṣayeccānu sitākṣīraṃ tu pāyayet | 
 
 
 
                    vājīkaraḥ kāmanāyakarasaḥ |
                     
 śālmalyutthairdravairmardyaḥ pakṣaikaṃ śuddhapāradaḥ || 37 || 
 
 
 śuddhagandhaṃ trisaptāhaṃ taddravairmardayetpṛthak | 
 samāvetau punarmardyau ghṛtairyāmacatuṣṭayam || 38 || 
 
 
 tadgolaṃ bandhayedvastre ghṛtairyāmadvayaṃ pacet | 
 tatastaṃ śālmalīdrāvairmardayeddivasatrayam || 39 || 
 
 
 nikṣipetkācakupyantarvālukāyantragaṃ pacet | 
 kṣipecchālmalijaṃ drāvaṃ kupyā garbhe dināvadhi || 40 || 
 
 
 
 sā rdrameva samuddhṛtya miśtyaṃ tatsitayā samam | 
 niṣkamātraṃ sadā khādedraso'yaṃ kāmanāyakaḥ || 41 || 
 
 
 muśalīṃ sasitāṃ kṣīraiḥ palaikāṃ pāyayedanu | 
 kāminīnāṃ sahasraṃ tu kṣobhayennimiṣāntare || 42 || 
 
 
 
                    vājīkaraḥ pūrṇendurasaḥ |
                     
 śuddhasūtatrayo bhāgā bhāgaikaṃ tāmracūrṇakam | 
 kṛtvā piṣṭīṃ nirudhyātha rambhākandodare punaḥ || 43 || 
 
 
 mṛlliptaṃ śoṣitaṃ pacyāddinaikaṃ kariṣāgnināṃ | 
 evaṃ saptadinaṃ pacyātkande kande dinaṃ dinam || 44 || 
 
 
 uddhṛtya bandhayedvastre dṛḍhe caiva caturguṇe | 
 kṣudraśambūkamāṃsāktacchāgīraktagataṃ pacet || 45 || 
 
 
 dolāyantre tryahaṃ yāvaddeyaṃ raktaṃ punaḥ punaḥ | 
 guḍūcyā gajapippalyā kadalyā kokilākṣakaiḥ || 46 || 
 
 
 gokṣurīvānarīmūlajātīmūlasya ca dravaiḥ | 
 pācayettatkaṣāyairvā dolāyantre dinatrayam || 47 || 
 
 
 tataḥ kṣīre sitāyukte tadvatpacyāddināvadhi | 
 uddhṛtya muśalīkvāthairmardyaṃ yāmacatuṣṭayam || 48 || 
 
 
 rasaḥ pūrṇendunāmā'yaṃ khādenmāṃsaṃ sitāyutam | 
 gokṣuro vānarībījaṃ guḍūcī gajapippalī || 49 || 
 
 
 kokilākṣasya bījāni majjā kārpāsabījajā | 
 śatāvarī ca rambhāyāḥ phalaṃ sarvaṃ samaṃ bhavet || 50 || 
 
 
 sarvatulyā sitā yojyā madhunā loḍitaṃ lihet | 
 palārdhamanupānaṃ syāttataḥ peyaṃ gavāṃ payaḥ || 51 || 
 
 
 kāminīnāṃ sahasraikaṃ ramate kāmadevavat | 
 
 
 
                    vājīkaro madanakāmo rasaḥ |
                     
 padmabījaṃ kaseruṃ ca kandaṃ nālaṃ ca karṇikām || 52 || 
 
 
 muśalī bhṛṅgarāṭ drākṣā pakvaṃ śleṣmātakaṃ phalam | 
 vijayā markaṭī māṣāḥ śaṇabījāni vai tilāḥ || 53 || 
 
 suśītalāṃ  kha. | 
 
 
 kokilākṣasya bījāni bhūkūṣmāṇḍī śatāvarī | 
 śṛṅgāṭaṃ cirbhiṭaṃ phañjībījāni cāśvagandhikā || 54 || 
 
 
 etatsarvaṃ samaṃ cūrṇya pādāṃśaṃ cāharetpṛthak | 
 pādāṃśasyāṣṭamāṃśena śuddhaṃ sūtaṃ vimiśrayet || 55 || 
 
 
 pāradādaṣṭamāṃśaṃ ca karpūraṃ tatra nikṣipet | 
 cāturjātakamekaikaṃ karpūrāddviguṇaṃ bhavet || 56 || 
 
 
 sūtatulyā sitā yojyā mardyaṃ rambhādravairdinam | 
 tadgolaṃ ḍāmare yantre kramavṛddhāgninā pacet || 57 || 
 
 
 dinānte cordhvalagnaṃ tadgrāhyaṃ rambhādravairdṛḍham | 
 marditaṃ sitayā tulyaṃ māṣaikaṃ bhakṣayetsadā || 58 || 
 
 
 raso madanakāmo'yaṃ balavīryavivardhanaḥ | 
 divyarūpā bhajedrāmāḥ kāmākulakalānvitāḥ || 59 || 
 
 
 bhāgatrayaṃ tu yatpūrvaṃ pṛthakcūrṇaṃ surakṣitam | 
 kulīramāṃsacchāgāṇḍacaṭakāṇḍāni vai pṛthak || 60 || 
 
 
 pratyekaṃ cūrṇayettulyaṃ sarvatulyaṃ gavāṃ payaḥ | 
 tatsarvaṃ cālayan pacyādyāvatpiṇḍatvamāgatam || 61 || 
 
 
 prasārya kāṣṭhapātrāntaśchāyāśuṣkaṃ vicūrṇayet | 
 asya cūrṇasya karpūraṃ catuḥṣaṣṭyaṃśakaṃ kṣipet || 62 || 
 
 
 cāturjātakacūrṇaṃ tu kṣipeddvātriṃśadaṃśataḥ | 
 sarvatulyā sitā yojyā rakṣayennūtane ghaṭe || 63 || 
 
 
 karṣadvayaṃ gavāṃ kṣīrairanupānaiḥ sadā pibet | 
 
 
 
                    vājīkarā abhrakayogāḥ |
                     
 niṣkaikaṃ māritaṃ cābhraṃ khādeccharkarayā samam || 64 || 
 
 
 śālmalīmūlacūrṇaṃ tu mṛṅgarājasya mūlakam | 
 palaikaṃ sitayā cānu seveta kāminīśatam || 65 || 
 
 
 vānarīkokilākṣasya bījāni tilamāṣakāḥ | 
 vāsāgokṣurayormūlaṃ sarvaṃ cūrṇaṃ samaṃ bhavet || 66 || 
 
 
 cūrṇatulyaṃ mṛtaṃ cābhraṃ sarvatulyā tu śarkarā | 
 etatkarṣaṃ gavāṃ kṣīraiḥ pibet kāmāṅganāyakaḥ || 67 || 
 
 
 
 tailena pakvaṃ caṭakaṃ khādetpūrvaṃ tu bhojanāt | 
 bhojanānte pibetkṣīraṃ rāmāṇāṃ ramayecchatam || 68 || 
 
 
 aśvagandhāśatāvaryoḥ śālmalyāścitrakasya ca | 
 mūlaṃ muśalijaṃ kandaṃ kokilākṣasya bījakam || 69 || 
 
 
 vidārīpadminīkandaṃ vānarībījakaṃ samam | 
 etaccūrṇaṃ mṛtābhraṃ tu tulyaṃ śarkarayā samam || 70 || 
 
 
 palārdhaṃ pāyayetkṣīraiḥ khādetkukkuṭamāṃsakam | 
 kṣīrapānaṃ tataḥ kṛtvā ramayetkāminīśatam || 71 || 
 
 
 
                    vājīkaro dhātrīlohaḥ |
                     
 dhātrīphalasya cūrṇaṃ tu bhāvayettatphaladravaiḥ | 
 ekaviṃśativārān vai śoṣyaṃ peṣyaṃ punaḥ punaḥ || 72 || 
 
 
 tatpādāṃśaṃ mṛtaṃ lohaṃ madhvājyaśarkarānvitam | 
 palaikaṃ bhakṣayennityaṃ sitākṣīraṃ pibedanu || 73 || 
 
 
 dhātrīlohaprabhāvena ramayet kāminīśatam | 
 
 
 
                    vājīkaraḥ punarnavādiyogaḥ |
                     
 punarnavā nāga balā vājigandhā śatāvarī || 74 || 
 
 
 gokṣuraṃ muśalīkandaṃ mṛtaṃ sūtaṃ samaṃ samam | 
 cūrṇaṃ madhvājyasaṃyuktaṃ niṣkaṃ bhuktvā pibetpayaḥ || 75 || 
 
 
 taṇḍulaṃ vānarībījaṃ cūrṇayetsitayā samam | 
 āloḍayedgavāṃ kṣīraistena pacyādapūpikām || 76 || 
 
 
 tāṃ ghṛtairbhakṣayeccānu ramayetkāminīkulam | 
 
 
 
                    vājīkaro vaṭakaḥ |
                     
 vānarībījacūrṇaṃ tu tvagvarjyaṃ māṣacūrṇakam || 77 || 
 
 
 nālikerodakairbhāvyaṃ yāmānte peṣayettataḥ | 
 viṃśatyaṃśena piṣṭasya mṛtamabhraṃ vimiśrayet || 78 || 
 
 
 ghṛtaistadvaṭakaṃ paktvā madhvājyābhyāṃ tu bhakṣayet | 
 kṣīraṃ sitāṃ cānupibedrāmāṇāṃ ramate śatam || 79 || 
 
 dhātrīphalaṃ  kha. | 
 
 
 
                    vājīkaro vālukāmatsyayogaḥ |
                     
 vālukāsambhavaṃ matsyaṃ supakvaṃ bhakṣayedghṛtaiḥ | 
 ṣaṇḍho'pi jāyate kāmī vīryastambhaḥ prajāyate || 80 || 
 
 
 
                    vājīkaro nābhilepaḥ |
                     
 ūrṇanābhiṃ samaṃ kṣaudraiḥ piṣṭvā nābhiṃ pralepayet | 
 mucyate baddhaṣaṇḍho'pi kṣīrairvahniṃ pibedanu || 81 || 
 
 
 svayamagnirasaṃ cātra triniṣkaṃ bhakṣayetsadā | 
 
 
 
                    vājīkaro māṣayogaḥ |
                     
 ghṛtāktā dalitā māṣā kṣīreṇa saha pācitāḥ || 82 || 
 
 
 sitājyasaṃyutā bhakṣyā vīryavṛddhikarā hyalam | 
 kṣaṇe kṣaṇe bhajedrāmāṃ yathā pārāvato dhruvam || 83 || 
 
 
 
                    kāmeśvara modakaḥ |
                     
 samyaṅmāritamabhrakaṃ kaṭuphalaṃ kuṣṭhāśvagandhāmṛtā 
 methī mocaraso vidārimuśalīgokaṇṭakekṣūrakāṃ | 
 rambhākandaśatāvarī hyajamudā māṣāstilā dhānyakaṃ 
 yaṣṭī nāgabalā ka coramadanaṃ jātīphalaṃ saindhavam ||
                            84 || 
 
 
 bhārgīkarkaṭaśṛṅgibhṛṅgatrikaṭu dvau jīrakau citrakaṃ 
 cāturjātapunarnavāgajakaṇādrākṣāśaṇaṃ vāsakaḥ | 
 śālmalyaṅghri phalatrikaṃ kapibhavaṃ bījaṃ samaṃ cūrṇaye- 
 ccūrṇāśā vijayā sitā dviguṇitā madhvājyamiśraṃ tu tat || 85 || 
 
 
 karṣārdhāṃ gulikāṃ vilehyamathavā kṛtvā sadā sevaye- 
 tpeyā kṣīrasitā'nu vīryakaraṇe stambhe'pyalaṃ kāminām | 
 śyāmāvaśyakaraḥ samādhisukhadaḥ saṅge'ṅganādrāvakaḥ 
 kṣīṇe puṣṭikaraḥ kṣayakṣayakaro nānāmayadhvaṃsakaḥ || 86 || 
 
 
 kāsaśvāsamahātisāraśamano mandāgnisandīpano 
 hyarśāṃsi grahaṇīpramehanicayaśleṣmātisārapraṇut | 
 nityānandakaverviśeṣakavitāvācāvilāsodbhavaṃ 
 datte sarvaguṇaṃ mahāsthiradaśāṃ dhyānāvasāne bhṛśam || 87 || 
 
 kaserudamanaṃ  kha. | 
 
 
 abhyāsena nihanti mṛtyupalitaṃ kāmeśvaro vatsarā- 
 tsarveṣāṃ hitakārako nigaditaḥ śrīnityanāthena vai 
 vṛddhānāmapi kāmavardhanakaraḥ prauḍhāṅganāsaṅgame 
 siddho'yaṃ dha navastvamoghasukhado bhūpaiḥ sadā
                            sevyatām || 88 || 
 
 
 ityetaduktaṃ bahuvīryavardhanaṃ rātrau sadā kṣīrasitāsamanvitam | 
 bhuktottaraṃ sevitamāśu kāmināṃ vidagdharāmākulavaśyakārakam || 
 
 
 iti pārvatīputraśrīnityanāthasiddhaviracite śrīrasaratnākare rasāyanakhaṇḍe
                    vīryavardhanaṃ nāma ṣaṣṭha upadeśaḥ || 
 
 
                atha saptamopadeśaḥ |
                 
 vīryaṃ sthiraṃ yonimukheṣu yeṣāṃ sthūlaṃ dṛḍhaṃ dīrghatamaṃ ca liṅgam | 
 teṣāṃ pragalbhāḥ pramadāśca sarvā bhavanti tṛptāḥ surataprasaṅge || 1 || 
 
 
                    vīryastambhakarī brahmāṇḍaguṭikā |
                     
 nāgavallīdaladrāvaiḥ saptāhaṃ śuddhapāradam | 
 mardayettaptakhalve tu kṣālayetkāñjikaistataḥ || 2 || 
 
 
 tatkṣipedviṣakandasya garbhe niṣkacatuṣṭayam | 
 viṣeṇa tanmukhaṃ ruddhvā sthūlavārāhamāṃsake || 3 || 
 
 
 piṇḍaṃ garbhe nirundhyātha mukhaṃ sūtreṇa sīvayet | 
 sandhyākāle baliṃ dattvā kukkuṭaṃ madirāyutam || 4 || 
 
 
 tataścūllyāṃ lohapātre taile dhattūrasambhave | 
 taṃ viṃśatipale pacyātsapiṇḍaṃ mandavahninā || 5 || 
 
 
 sandhyāmārabhya yatnena yāvatsūryodayaṃ tathā | 
 haṭhājjāgaraṇaṃ kuryādanyathā tanna sidhyati || 6 || 
 
 
 prātaruddhṛtya guṭikāṃ kṣīrabhāṇḍe vinikṣipet | 
 tatkṣīraṃ śuṣyati kṣiprametatpratyayamadbhutam || 7 || 
 
 
 dṛṣṭvā tāṃ dhārayedvaktre vīryastambhakarīṃ ratau | 
 mama dṛṣṭapratyayakaro  kha. | 
 
 kṣīraṃ pītvā ramedrāmāḥ kāmākulakalānvitāḥ || 8 || 
 
 
 mukhāddhastaṃ yadā prāptā tadā vīryaṃ patatyalam | 
 brahmāṇḍaguṭikā nāma śoṣayantī mahodadhim || 9 || 
 
 
 
                    vīryastambhakaro liṅgalepaḥ |
                     
 dagdhamaṅkollamūlaṃ tu karpūraṃ kuṅkumaṃ tathā | 
 rocanā sahadevī ca samaṃ sarvaṃ prapeṣayet || 10 || 
 
 
 viṣamuṣṭikatailena liptaliṅgo hyanena vai | 
 naro nārīsahasraikaṃ gacchan vīryaṃ na muñcati || 11 || 
 
 
 
                    vīryastambhakaro dīpaḥ |
                     
 śvetārkatūlajāṃ varttiṃ kṛtvā sūkaramedasā | 
 yāvajjvalati dīpo'yaṃ tāvadvīryaṃ sthiraṃ nṛṇām || 12 || 
 
 
 
                    vīryastambhakarī indravāruṇikāmūlādyā vaṭīḥ |
                     
 indravāruṇikāmūlaṃ puṣye nagnaḥ samuddharet | 
 tryūṣaṇaiśca gavāṃ kṣīraiḥ piṣṭvā kuryādvaṭīṃ dṛḍhām || 13 || 
 
 
 chāyāśuṣkā sthitā vaktre vīryastambhakarī nṛṇām | 
 varamaṅkolatailena nābhilepo'pi vīryadhṛk || 14 || 
 
 
 
                    vīryastambhārthaṃ raktāpāmārgamūlayogaḥ |
                     
 raktāpāmārgamūlaṃ tu somavāre'bhimantrayet | 
 bhaume prāptaḥ samuddhṛtya bandhetkaṭyāṃ ca vīryadhṛk || 15 || 
 
 
 
                    vīryastambhakaraḥ pādalepaḥ |
                     
 caṭakānaṅkulītailaiḥ pādādhaḥ sampralepayet | 
 na muñcati naro vīryaṃ śayyāṃ pādena na spṛśet || 16 || 
 
 
 
                    vīryastambhārthaṃ kaṭyāṃ sarpāsthidhāraṇayogaḥ |
                     
 ḍuṇḍubho nāma yaḥ sarpaḥ kṛṣṇavarṇastamāharet | 
 tasyāsthi dhārayetkaṭyāṃ naro vīryaṃ na muñcati || 17 || 
 
 
 tanmukte muñcate vīryaṃ siddhayoga udāhṛtaḥ | 
 
 
 
                    vīryastambhakaro nābhilepaḥ |
                     
 sahadevīyamūlaṃ tu tatsamaṃ padmakeśaram || 18 || 
 
 
 piṣṭvā madhvājyasaṃyukto lepo nābhau tu vīryadhṛk | 
 
 
 
 
                    vīryastambhakarī kokilākṣādivaṭī |
                     
 śvetasya kokilākṣasya bījaṃ mūlaṃ samāharet || 19 || 
 
 
 piṣṭaṃ taṇḍulasambhūtaṃ badarīṇāṃ phalaṃ samam | 
 jalaiḥ piṣṭvā vaṭī dhāryā vīryastambhakarī mukhe || 20 || 
 
 
 
                    vīryastambhakaro nābhilepaḥ |
                     
 nāgavallīpayaḥpiṣṭaṃ lajjāmūlaṃ pralepayet | 
 tannābhau vīryadhṛk puṃsāṃ mūlaṃ vā tulasībhavam || 21 || 
 
 
 
                    vīryastabhakaro rdīpaḥ |
                     
 mūlena śvetaguñjāyā vartiṃ kṛtvā pradīpayet | 
 dīpaṃ sū karatailena vīryastambhakaraṃ nṛṇām || 22
                            || 
 
 
 
                    vīryastambhakarī vaṭikā |
                     
 bījamīśvaraliṅgyāstu sūtaṃ vṛścikakaṇṭakam | 
 sarvaṃ pūgaphalasyāntaḥ kṣiptvā veṣṭyaṃ trilohakaiḥ || 23 || 
 
 
 jihvopari sthite tasminnaro vīryaṃ na muñcati | 
 
 
 
                    vīryastambhārthaṃ śleṣmātakādiyogaḥ |
                     
 śleṣmātasya kuraṇṭasya bījaṃ phañjyāḥ samāharet || 24 || 
 
 
 ajākṣīreṇa taṃ piṣṭvā karṣaṃ bhuktvā tu vīryadhṛk | 
 
 
 
                    vīryastambhārthaṃ sūraṇādiyogaḥ |
                     
 sūraṇaṃ tulasī mūlaṃ tāmbūlaiḥ saha bhakṣayet || 25
                            || 
 
 
 na muñcati naro vīryaṃ karṣaikena pṛthakpṛthak | 
 
 
 
                    vīryastambhārthaṃ mārjāranakhādibandhanam |
                     
 nakhāsthīni samādāya mārjārasya sitasya vai || 26 || 
 
 
 śvetāparājitāmūlaṃ nīlīmūlaṃ śmaśānajam | 
 sarvaṃ baddhvā kaṭau vīryaṃ cirakālaṃ na muñcati || 27 || 
 
 
 
                    vīryastambhakaraḥ pādalepaḥ |
                     
 bhūlatā sikthakaṃ tulyaṃ limpettailaiḥ kusumbhajaiḥ | 
 pādau vīryadharo bhūyātpabhdyāṃ śayyāṃ na saṃspṛśet || 28 || 
 
 
 navanītena vā lepyaṃ caṭakāṇḍaṃ ca pūrvavat | 
 tumbarutailena  kha. | 
 tulasīṃ phañjīṃ  kha. | 
 
 indravāruṇikāmūlaṃ unmattājasya mūtrataḥ || 29 || 
 
 
 bhāvayettena lepena naro vīryaṃ na muñcati | 
 
 
 
                    vīryastambhakaro liṅgalepaḥ |
                     
 dāṇḍimasya tvacaścūrṇaṃ phalaṃ bhallātakākṣayoḥ || 30 || 
 
 
 piṣṭvā tatkaṭutailena lepaḥ syātpūrvavatphalam | 
 karpūraṃ ṭaṅkaṇaṃ sūtaṃ munipuṣparasaṃ madhu || 31 || 
 
 
 mardayitvā lipettena liṅgaṃ yāvatsamantataḥ | 
 jalaiḥ prakṣālayelliṅgaṃ bhajedrāmāṃ yathocitām || 32 || 
 
 
 vīryaṃ stambhayate puṃsāṃ yāmamātraṃ na saṃśayaḥ | 
 
 
 
                    vīryastambhārthaṃ kaṭyāṃ pāradaguṭikādhāraṇam |
                     
 kṛṣṇadhattūratailena pāradaṃ gharṣayeddinam || 33 || 
 
 
 trilohairveṣṭitaṃ baddhaṃ tatkaṭyāṃ vīryadhārakam | 
 
 
 
                    vīryastambhārthaṃ pāradādiyogaḥ |
                     
 sūtaṃ svarṇaṃ vyomasattvaṃ tāraṃ tāmraṃ ca rocanam || 34 || 
 
 
 bījaṃ vai śarapuṅkhāyāḥ kṛṣṇadhattūrabījakam | 
 sarvaṃ mardyaṃ vaṭakṣīraiḥ kuberākṣasya bījake || 35 || 
 
 
 tatkṣiptvā dhārayedvaktre vīryastambhakaraṃ ciram | 
 
 
 
                    vīryastambhārthaṃ haste mudrikādhāraṇam |
                     
 kṛkalāsasya pucchāgraṃ mudrikākāratāṃ kṛtam || 36 || 
 
 
 urṇanābhasya jālena veṣṭayitvā'tha dhārayet | 
 vāmahaste kaniṣṭhāyāṃ naro vīryaṃ na muñcati || 37 || 
 
 
 
                    vīryastambhārthaṃ sthalamīnayogaḥ |
                     
 sthalamīnaṃ samādāya śuṣkaṃ cūrṇena lepayet | 
 ulliptaṃ rakṣayetkiñcidvaktre dhāryaśca vīryadhṛk || 38 || 
 
 paścimasamudrasya taṭe amaracaṇḍeśvaro nāma devatāyatanaṃ, tasyāpre
                        vālukāmadhye sthalamīnāstiṣṭhanti, te ca vālukāmīnāḥ kathyante || 
 
 
                    vanitādrāvaṇārthaṃ jalaukāyogāḥ |
                     
 śuddhasūte vinikṣipya svarṇaṃ vā nāgameva vā | 
 aṣṭamāṃśena tatsarvaṃ mardayettaptakhalvake || 39 || 
 
 
 
 śālmalyāścaiva pañcāṅgarasaṃ tatra vinikṣipet | 
 śleṣmāntasya phalaṃ pakvaṃ kokilākṣasya bījakam || 40 || 
 
 
 tilapiṇyākacūrṇaṃ tu dattvā tāvadvimardayet | 
 jalaukā jāyate yāvattataḥ karpūraṭaṅkaṇam || 41 || 
 
 
 kapikacchukaromāṇi bākucītailakaṃ paṭu | 
 māgadhīṃ ca jalaiḥ piṣṭvā tatsarvaṃ taptakhalvake || 42 || 
 
 
 kṣipetpūrvajalaukāṃ ca trisaptāhaṃ vimardayet | 
 sā yojyā kāmakāle tu nārīṇāṃ yonigahvare || 43 || 
 
 
 madadarpaharā tāsāṃ madavihvalakārakā | 
 bālye ṣaḍaṅgulā yojyā yauvane sā navāṅgulā || 44 || 
 
 
 dvādaśāṅgulikā yojyā pragalbhānāṃ jalaukikā | 
 yo vā tāṃ dhārayenmūrdhni vīryaṃ tasya sthiraṃ bhavet || 45 || 
 
 
 pāradādaṣṭamāṃśena suvarṇaṃ nāgameva vā | 
 yojayettaptakhalve tu śālmalītvaṅnijadravaiḥ || 46 || 
 
 
 munipatrarasairnīlīmūladrāvaiśca mardayet | 
 śleṣmātakaphalaṃ pakvaṃ kokilākṣasya bījakam || 47 || 
 
 
 majjā supakvā bilvasya kṣipettatraiva mardayet | 
 jalaukā jāyate yāvattatastasmātsamuddharet || 48 || 
 
 
 trisaptāhaṃ taptakhalve karpūrādyaiśca pūrvavat | 
 mardayecca phalaṃ tadvajjāyate nātra saṃśayaḥ || 49 || 
 
 
 rasādaṣṭamabhāgaṃ tu suvarṇaṃ nāgameva vā | 
 yojyaṃ ca triphalā bhṛṅgī śuṇṭhī chāgapayo ghṛtam || 50 || 
 
 
 kṣaudraṃ gomūtrakaṃ caiva sarvaṃ saptadināvadhi | 
 mardayettadavacchinnaṃ jalaukā yāvatā bhavet || 51 || 
 
 
 karpūrādyaiḥ punarmardyaṃ taptakhalve tu pūrvavat | 
 pūrvavajjāyate siddhistadvadyoge na saṃśayaḥ || 52 || 
 
 
 tridinaṃ mardayetkhalve sūtaṃ niṣkacatuṣṭayam | 
 triphalāyāstu niryāsaṃ stokaṃ stokaṃ vinikṣipet || 53 || 
 
 
 payaścaiva mahāśṛṅgyā dātavyaṃ mardanakṣamam | 
 
 jalaukā mardanākhyeyaṃ jāyate sukhadā nṛṇām || 54 || 
 
 
 rāmāṇāṃ madamattānāṃ drāvikā'gnau ghṛtaṃ yathā | 
 pūrvavatkramayogena vīryastambhakarī bhavet || 55 || 
 
 
 
                    liṅgavardhanāḥ katipayayogāḥ |
                     
 pāradaṃ maricaṃ kuṣṭhaṃ tagaraṃ kaṇṭakārikā | 
 aśvagandhātilakṣaudrasaindhavaśvetasarṣapāḥ || 56 || 
 
 
 apāmārgo yavā māṣāḥ pippalī ca samaṃ jalaiḥ | 
 piṣṭvā vimardayettena liṅgaṃ māsamaharniśam || 57 || 
 
 
 vardhate hastamātraṃ tatsthaulyena muśalopamam | 
 varāhavasayā kṣaudrairliṅgaṃ māsaṃ vilepayet || 58 || 
 
 
 atidīrghaṃ dṛḍhaṃ sthūlaṃ jāyate nātra saṃśayaḥ | 
 aśvagandhā vacā kuṣṭhaṃ bṛhatī ca śatāvarī || 59 || 
 
 
 pācayettilatailena mardayettena pūrvavat | 
 liṅgaṃ sthūlaṃ dṛḍhaṃ dīrghaṃ māsamātrātprajāyate || 60 || 
 
 
 jambūsūkarajaṃ tailaṃ mahārāṣṭrī ca ṭaṅkaṇam | 
 madhunā saha lepo'yaṃ māsālliṅgasya vṛddhikṛt || 61 || 
 
 
 miśritaṃ muśalīcūrṇaṃ māhiṣairnavanītakaiḥ | 
 tadbhāṇḍaṃ dhānyarāśau ca sthitaṃ saptadinairharet || 62 || 
 
 
 tena pralepayelliṅgaṃ vardhate māsamātrataḥ | 
 pippalī maricaṃ kṣīraṃ sitā tulyaṃ vimardayet || 63 || 
 
 
 māsaikaṃ vṛddhikṛlliṅge nātra kāryā vicāraṇā | 
 māhiṣaṃ goghṛtaṃ tulyaṃ saindha vaṃ ca samaṃ samam ||
                            64 || 
 
 
 anena lepayelliṅgaṃ sthūlaṃ syānmāsamātrataḥ | 
 aśvagandhāpamārgau ca sārivā'kṣaphalaṃ tilāḥ || 65 || 
 
 
 sarṣapendrayavaṃ tulyamajākṣīreṇa peṣayet | 
 tena liṅgaṃ tu māsaikaṃ mardanādvṛddhimāpnuyāt || 66 || 
 
 
 māṃsīmakṣaphalaṃ kuṣṭhamaśvagandhāṃ śatāvarīm | 
 taile paktvā pralepo'yaṃ māsālliṅgasya vṛddhikṛt || 67 || 
 
 śaivālaṃ  ka. | 
 
 
 rohītamatsyajaṃ pittaṃ jalaukā lāṅgalī samam | 
 anena lepayelliṅgaṃ syānmāsānmuśalopamam || 68 || 
 
 
 niśā sitā'śvagandhā ca pāradaṃ mardayetsamam | 
 anena mardayelliṅgaṃ yonikarṇastanāṃstathā | 
 vardhante māsamātreṇa nātra kāryā vicāraṇā || 69 || 
 
 oṃṃ namo bhagavate uḍḍāmareśvarāya sara prasara 2 kuru kuru ṭha ṭhaḥ | 
                        anena mantreṇa sarve vardhanayogāḥ saptābhimantritāḥ siddhā bhavanti || 
 
 jāmbūmārjārayoḥ pittaṃ yavāgūmarditaṃ dihet | 
 māsaikādvardhate liṅgaṃ stanau karṇau ca mardanāt || 70 || 
 
 oṃṃ namo bhagavate uḍḍāmareśvarāya sara prasara prasara nikala nikala
                            nikālaya nikālaya svāhā ṭhaḥ ṭhaḥ || 
 
 gṛhagodhā śuno jihvā strījarāyuḥ samaṃ samam | 
 piṣṭvā dhāryaṃ tāmrapātre saptāhāttaṃ punaḥ pacet || 71 || 
 
 
 tilatailena tattailamardanādvardhate khalu | 
 liṅgaṃ stanau ca karṇau ca hastau pādau na saṃśayaḥ || 72 || 
 
 oṃṃ namo bhagavate uḍḍāmareśvarāya sara sara hili hili svāhā ṭhaḥ ṭhaḥ
                            || 
 
 atitarasukhasādhyairyogarājaiḥ prasiddhaiḥ 
 satatasuratayogyaṃ stambhanaṃ vardhanaṃ ca | 
 nipuṇarasikarāmārañjakaṃ mohakaṃ syā- 
 dgaditamiha samastaṃ bhogināṃ saukhyahetuḥ || 73 || 
 
 
 iti pārvatīputraśrīnityanāthasiddhaviracite rasaratnākare rasāyanakhaṇḍe
                    vīryastambhanaliṅgavardhanaṃ nāma saptamopadeśaḥ || 
 
 
                athāṣṭamopadeśaḥ |
                 
 śrīśaile dehasiddhiḥ prabhavati sahasā vṛkṣamṛtkandatoyai- 
 stacchāstraṃ śambhunoktaṃ pragahanamakhilaṃ vīkṣitaṃ yattu sāram | 
 vyāhṛtyānekayuktyā sakalasukhakaraṃ dṛṣṭasiddhaṃ tu yadya- 
 
 ttadvakṣye sādhakānāmanubhavapathagaṃ bhuktaye muktaye ca || 1 || 
 
 
 mallikārjunadevasya purato gajasannibhā | 
 śilā tiṣṭhati yā rātrau sravate gugguluṃ sadā || 2 || 
 
 
 pālāśacāṭunā grāhyaṃ kṣipedalābupātrake | 
 tadguggulusamaṃ gandhaṃ niṣkaikaṃ bhakṣayetsadā || 3 || 
 
 
 māsānmṛtyujarāṃ hanti jīvedācandratārakam | 
 tadgugguluṃ drute tāmre koṭibhāgena yojayet || 4 || 
 
 
 tadbhavetkanakaṃ divyaṃ jāmbūnadasamaprabham | 
 vāmato mallināthasya ghaṇṭāsiddheśvaraḥ sthitaḥ || 5 || 
 
 
 taddvāre vidyate kuṇḍaṃ tatra ghaṇṭā vilambate | 
 rātrau kṛṣṇacaturdaśyāṃ sopavāsaistribhirjanaiḥ || 6 || 
 
 
 kartavyaṃ sādhanaṃ tatra nirvikalpairanidritaiḥ | 
 ekastu snāpayeddevaṃ jalamekastu vāhayet || 7 || 
 
 
 ekastu vādayeddhaṇṭāmavicchinnaṃ niśāvadhi | 
 tatastuṣṭo bhavecchambhuḥ kheracatvaṃ prayacchati || 8 || 
 
 
 ghaṇṭāsiddheśvarasyaiva dakṣiṇe krośamā trake | 
 nikhaneddṛśyate tatra mṛdgorocanasannibhā || 9 || 
 
 
 sitākṣīraiḥ pibetkarṣaṃ saptāhādamaro bhavet | 
 candrodakaṃ prasiddhaṃ vai mallināthasya paścime || 10 || 
 
 
 sthitaṃ vaiśākhamāse tu pūrṇamāsyāṃ susādhayet | 
 sādhako nirvikalpena sthitvā tasya samīpataḥ || 11 || 
 
 
 rātrau japaṃ prakurvāṇastattoyaṃ cārdharātrake | 
 spraṣṭuṃ candro yadā gacchettadā kṣipraṃ karāñjalim || 12 || 
 
 
 kṛtvā tiṣṭhedyadā yāti tajjalaṃ tatkṣaṇātpibet | 
 vajrakāyo bhavedvīro jīvedācandratārakam || 13 || 
 
 
 śrīśailapūrvadvāre tu devo'sti tripurāntakaḥ | 
 devasyottaradigbhāge ciñcāvṛkṣaḥ samīpataḥ || 14 || 
 
 
 vidyate tasya mūle tu bhairavo dṛśyate svayam | 
 jānumātrakam  kha. | 
 
 tasyāgre nikhanedbhūmiṃ puruṣasya pramāṇataḥ || 15 || 
 
 
 dṛśyate taptakuṇḍaṃ tu nīlavarṇajalānvitam | 
 ciñcāvṛkṣasya patrāṇi samyagvastreṇa bandhayet || 16 || 
 
 
 tasmin kuṇḍe vinikṣipya tāni mīnā bhavanti vai | 
 saṅgṛhya tasya kāṣṭhena pacetteṣāṃ vivarjayet || 17 || 
 
 
 kaṇṭakāni śiraḥ pucchaṃ śeṣaṃ bhakṣeta sādhakaḥ | 
 kṣaṇaṃ mūrcchā bhavettena prabuddho jāyate svayam || 18 || 
 
 
 chidraṃ paśyati medinyāṃ jīvedvarṣāyutaṃ naraḥ | 
 tripurāntakadevasya paścime gavyutidvaye || 19 || 
 
 
 maṇipalliriti grāmastasya paścimato giriḥ | 
 tasya paścimadigbhāge kapāṭaṃ dṛśyate śubham || 20 || 
 
 
 pūrvābhimukhaḥ praviśettato gacchecca dakṣiṇam | 
 daśadhanvantaraṃ yāvaddṛśyante jvalanaprabhāḥ || 21 || 
 
 
 āmrākārāḥ supāṣāṇā grāhyā vastreṇa bandhayet | 
 raktavarṇaṃ bhavedvastraṃ kṣīramadhye kṣipettataḥ || 22 || 
 
 
 tatkṣīraṃ jāyate raktaṃ tatkṣīraṃ sādhakaḥ pibet | 
 saptāhādvajrakāyaḥ syājjīveccandrārkatārakam || 23 || 
 
 
 tripurāntakadevasya uttare kokilābilam | 
 vikhyātaṃ sarvalokeṣu kṛtvā vamanarecanam || 24 || 
 
 
 sādhakaḥ praviśettatra daśadhanvantarāvadhi | 
 pāṣāṇāḥ kokilākārāstiṣṭhanti tāṃstu cāharet || 25 || 
 
 
 teṣāṃ pṛṣṭhe tilāḥ kṣiptāḥ sphuṭantyeva hi tatkṣaṇāt | 
 ityevaṃ pratyayaṃ dṛṣṭvā tāṃśca ghṛṣṭvā parasparam || 26 || 
 
 
 kṣīramadhye kṣipettān vai kṣīraṃ kṛṣṇaṃ prajāyate | 
 ākaṇṭhāntaṃ pibettattu divyakāvyo bhavennaraḥ || 27 || 
 
 
 valīpalitanirmukto jīvedbrahmadinatrayam | 
 chidraṃ paśyati medinyāṃ vāyuvego mahābalaḥ || 28 || 
 
 
 tripurāntakadevasya pūrvadigyojanāntare | 
 devaḥ svargapurī nāma vidyate tatra vai khanet || 29 || 
 
 
 devāgre bhūmikāṃ jānumātrāṃ tatra phalā iva | 
 
 nirgacchanti tu pāṣāṇāḥ kharasparśā bhavanti vai || 30 || 
 
 
 tripurāntakadevasya paścime yojanārdhake | 
 vidyate hi biladvāraṃ tanmadhye dhanuṣāṃ trayam || 31 || 
 
 
 ga cchetkharjūravṛkṣo vai dṛśyate kṛṣṇavarṇakaḥ | 
 tatphalānāṃ rasaṃ pītvā mūrcchā sañjāyate kṣaṇam || 32 || 
 
 
 tataḥ sañjāyate siddho jīveccandrārkatārakam | 
 śrīśaile dakṣiṇe dvāre jāleśvarasureśvarau || 33 || 
 
 
 devau prasiddhau vidyete nikhanettatra bhūmikām | 
 pāṣāṇāḥ śrīphalākārā niryānti sparśabhedakāḥ || 34 || 
 
 
 devo rāmeśvarastatra vidyate tasya sannidhau | 
 rudrākṣākārapāṣāṇāḥ kharasparśā bhavanti te || 35 || 
 
 
 jyotiḥsiddhavaṭe vṛkṣe ekapādena tiṣṭhati | 
 āvartadevako nāma tatsamīpe tu paścime || 36 || 
 
 
 vidyate parvatastatra pāṣāṇāstālakopamāḥ | 
 ādāya tān dhamettīvraṃ divyaṃ bhavati kāñcanam || 37 || 
 
 
 tatraiva dakṣiṇadvāre devaḥ syātkuṇḍaleśvaraḥ | 
 tatsamīpe khanedbhūmiṃ jānumātrāṃ tato haret || 38 || 
 
 
 pāṣāṇāḥ śrīphalākārā raktāśca sparśavedhakāḥ | 
 puruṣeśvaradevasya kuṇḍamasti samīpataḥ || 39 || 
 
 
 guñjā ca riṭhṭhakaścaiva dvau vṛkṣau tatra tiṣṭhataḥ | 
 tayoḥ patrāṇi sambhakṣya tatkṣaṇādamaro bhavet || 40 || 
 
 
 tathā hastiśilā tatra tasyā dakṣiṇataḥ khanet | 
 hastamātraṃ tataḥ paśyejjambūphalasamākṛtiḥ || 41 || 
 
 
 śilā tatra samākhyātā sparśagrāhyā prayatnataḥ | 
 nāmnā hastiśiraḥ khyātaṃ saiva hastiśilā bhavet || 42 || 
 
 
 tasyā dakṣiṇadigbhāge yojanaikena tiṣṭhati | 
 chāyāchatraṃ prasiddhaṃ tacchivarūpaṃ śivoditam || 43 || 
 
 
 śatahastapramāṇaṃ tu tatkṣetraṃ parivartulam | 
 yo'sau gacchati tasyādho nāsau kenāpi dṛśyate || 44 || 
 
 gacchedarjunavṛkṣo  kha. | 
 
 
 rudratulyo bhavetsiddhaḥ krīḍate bhuvanatraye | 
 athavā sādhayeddūrātkhyātaṃ siddhyaṣṭakaṃ tu yat || 45 || 
 
 
 kāntābhraṃ kāñcanaṃ sūtaṃ mardyaṃ kramaguṇottaram | 
 tadgolaṃ veṣṭayellohaisnibhiryatnātkrameṇa vai || 46 || 
 
 
 vastre baddhvā tu tadvastraṃ vaṃśāgre bandhayeddṛḍham | 
 mantrayetkālimantreṇa chāyācchatre niveśayet || 47 || 
 
 
 tadvaṃśāgraṃ kṣaṇaikena jāyate guṭikā tu tām | 
 sādhako dhārayedvaktre khecaratvapradāyikām || 48 || 
 
 
 tālakaṃ kunaṭīṃ tadvadvaṃśe baddhvā niveśayet | 
 tābhyāmañjitanetro yo nidhiṃ paśyati bhūgatam || 49 || 
 
 
 vaṃśe baddhvā kṣipetkhaṅgaṃ pūrvamantreṇa mantritam | 
 tatkhaṅgaṃ dhārayeddhaste trailokyavijayī bhavet || 50 || 
 
 
 vastre gorocanaṃ baddhvā vaṃśasthaṃ tatra veśayet | 
 tenaiva tilakaṃ kuryāddṛṣṭvā mohayate jagat || 51 || 
 
 
 srotoñjanaṃ kajjalaṃ ca kṣiptvā tatraiva pūrvavat | 
 tena cāñjitanetro yo devairapi na dṛśyate || 52 || 
 
 
 pādukāṃ tena yogena kṣiptvā padbhyāṃ tu dhārayet | 
 yatrecchā tatra tatraiva gantā bhavati tatkṣaṇāt || 53 || 
 
 
 tadvadraktapaṭaṃ tatra kṣiptvā saṃveṣṭya sādhakaḥ | 
 adṛśyo jāyate samyakpaṭe mukte tu dṛśyate || 54 || 
 
 
 kāntābhraṃ kāñcanaṃ sūtaṃ kṛtvā golaṃ tu veśayet | 
 vaṃśāgrasthaṃ mantrayuktaṃ sparśavedhī bhavettu tat || 55 || 
 
 
 śrīśaile paścime dvāre nāmnā brahmeśvareśvaraḥ | 
 talliṅgaṃ sparśamityāhurdurgā tatraiva tādṛśī || 56 || 
 
 
 navamaṃ yattu sopānaṃ nadyāṃ tattādṛśaṃ sthitam | 
 devasya tiṣṭhati dvāre mudgavarṇaṃ vilokayet || 57 || 
 
 
 brahmeśvarasya nairṛtye saṃsthitaṃ tintiṇīvanam | 
 tasmin vane sthitaṃ kuṇḍaṃ tatra tiṣṭhati caṇḍikā || 58 || 
 
 
 ekapādena ciñcādhastadvṛkṣātpatramāharet | 
 baddhvā vastre kṣipetkuṇḍe snānaṃ tatra samācaret || 59 || 
 
 
 
 snānānte poṭalī grāhyā sarve matsyā bhavanti te | 
 tatkāṣṭhaiḥ pācayettāni kaṇṭhaṃ pucchaṃ śirastyajet || 60 || 
 
 
 bhāgaṃ devāya saṅkalpya dvitīyamatitherbhavet | 
 tṛtīyaṃ sādhako bhuktvā kṣaṇaṃ bhavati mūrcchitaḥ || 61 || 
 
 
 tatkṣaṇājjāyate siddhāśchidrāṃ paśyati medinīm | 
 ajarāmaratāṃ yāti na bādhyastridaśairapi || 62 || 
 
 
 alampurottare bhāge grāmaḥ syādbhīmapādukaḥ | 
 tasya grāmasya pārśve tu hastamātraṃ khanedbhuvam || 63 || 
 
 
 pāṣāṇāḥ sarpavadvakrā grāhyā sparśā bhavanti te | 
 yogeśvarīti vikhyatā devatā yā tvalampure || 64 || 
 
 
 devyā hyagre guhā ramyā tanmadhye nikhanedbhuvam | 
 pāṣāṇā bhekasaṅkāśā grāhyā mārjāraviṣṭhayā || 65 || 
 
 
 miśrīkṛtya kṣipedvaṅge tadvaṅgaṃ tāratāṃ vrajet | 
 madhvājyasahitān bhakṣetpāṣāṇāṃstānvicakṣaṇaḥ || 66 || 
 
 
 śrīśailasyottaradvāre maheśo nāma devatā | 
 bhramarāmraḥ sthitastatra tasya pakvaphalāni vai || 67 || 
 
 
 sphoṭayettatra niryānti bhramarā jīvasaṃyutāḥ | 
 ityevaṃ pratyayaṃ jñātvā bhramarāṃstān parityajet || 68 || 
 
 
 phalāni pācayetkṣīraiḥ pibetkṣīraṃ yatheṣṭakam | 
 kiñcinmūrcchā bhavettena tato bodhe pibetpunaḥ || 69 || 
 
 
 evaṃ kuryāttrisaptāhaṃ vajrakāyo bhavennaraḥ | 
 valīpalitanirmukto jīvedācandratārakam || 70 || 
 
 
 sarvavāṅmayavettā ca vāyuvegī bhavennaraḥ | 
 tenaivāmraphalaikena varjitabhramareṇa ca | 
 sahasrapalavaṅgaṃ tu drāvitaṃ stambhayedhruvam || 71 || 
 
 
 kṣepāttāramavāpnoti satyamīśvarabhāṣitam | 
 tatphalaṃ chidritaṃ kṛtvā utpāṭya bhramaraṃ tataḥ || 72 || 
 
 
 śuddhapāradakarṣaikaṃ tattulyaṃ kṛṣṇamabhrakam | 
 kṣiptvā tasminmukhaṃ ruddhvā limpenmṛdgomayena ca || 73 || 
 
 
 
 chāyāśuṣkaṃ tadāmrotthaiḥ kvā thairyāmaṃ vipācayet | 
 svabhāvaśītalā grāhyā guṭikā phalamadhyagā || 74 || 
 
 
 mukhasthā khecaraṃ datte adṛśyatvaṃ mahābalā | 
 kvāthe vākpatitulyaḥ syājjīvedācandratārakam || 75 || 
 
 
 tāraṃ tāmraṃ bhujaṅgaṃ vā koṭibhāgena vedhayet | 
 kṛṣṇābhraṃ śuddhasūtaṃ ca pūrvavattatphale kṣipet || 76 || 
 
 
 limpenmṛdgomayaistadvadāraṇyotpalakaiḥ puṭet | 
 svabhāvaśītalaṃ grāhyaṃ tadrasaṃ madhusarpiṣā || 77 || 
 
 
 guñjāmātraṃ sadā khādenmāsādbālo bhavennaraḥ | 
 jīvedbrahmadinaṃ vīro navanāgabalānvitaḥ || 78 || 
 
 
 vidyate lokavikhyātaḥ pūjyaḥ pañcopacārakaiḥ | 
 oṃṃ huṃ phaṭkāramantreṇa nirvikalpena sādhakaiḥ || 79 || 
 
 
 vīkṣya paścimadigbhāge hmantarikṣe ca tatkṣaṇāt | 
 paśyeddivyavimānāni jāyate pratyayo mahān || 80 || 
 
 
 tataḥ paścimadigbhāge gacchennadīṃ taretsudhīḥ | 
 gahvaraṃ dṛśyate tatra praviśetpaścimāmukham || 81 || 
 
 
 yojanatritayaṃ gacchedekākī nirvikalpakaḥ | 
 pañcayojanavistīrṇaṃ dṛśyate kadalīvanam || 82 || 
 
 
 tasya madhye'tivistīrṇaṃ jalapūrṇaṃ sarovaram | 
 siṃhāsanaṃ tu tanmadhye śuddhasphaṭikasannibham || 83 || 
 
 
 taṃ dṛṣṭvā daṇḍavadbhūmau nipatenmantramuccaret | 
 oṃṃ hrīṃ vidyāvāgīśvarādhipataye hrīṃ oṃṃ svāhā | 
 snānaṃ kṛtvā prayatnena lakṣamekaṃ japedanu | 
 yatheṣṭaṃ bhojanaṃ kṛtvā kandamūlaphalādikam || 84 || 
 
 
 tataḥ siṃhāsanasyordhvaṃ śuddhasphaṭikasannibhaḥ | 
 caturbhujastrinetraśca dṛśyate parameśvaraḥ || 85 || 
 
 
 stotramantrairnamaskāraiḥ praṇipatya punaḥ punaḥ | 
 varaṃ datte yatheṣṭaṃ vai sādhakasya na saṃśayaḥ || 86 || 
 
 
 śatamāyatanaṃ tatra kūpānāṃ ca śataṃ nava | 
 kāṣṭhaiyoma  kha. | 
 
 tāvatsaṅkhyāstathā''rāmā nandanākhyavanāni ca || 87 || 
 
 
 tathā navaśataṃ vāpyo vidyante kadalīvane | 
 biladvārāṇi tāvanti kalpavṛkṣāstathaiva ca || 88 || 
 
 
 tatraiva maukalī nāma yakṣiṇī prakaṭā sthitā | 
 sā vakti bhojanaṃ dehi yadīcchasi samīhitam || 89 || 
 
 
 tatastasyai pravaktavyaṃ dāsyāmi parameśvari | 
 kṣīrānnaṃ vā phalāhāraṃ tadagre dāpayetsudhīḥ || 90 || 
 
 
 sā vakti mama putro'yaṃ kṣaṇaṃ vakṣasi dhāraya | 
 yadā na muñcase bhūmau tadā siddhyaṣṭakaṃ tava || 91 || 
 
 
 dāsye'haṃ nātra saṃndeho bhojanānte'thavā punaḥ | 
 tyakte karomi saṃhāraṃ tasmādyatnena rakṣaya || 92 || 
 
 
 ityevaṃ sādhako vīraḥ kuryātsiddhimavāpnuyāt | 
 gaccheduttaradigbhāge tatsaro yojanārdhakam || 93 || 
 
 
 tatrāsti puṣpasaṃmpūrṇaṃ divyākhyaṃ nandanaṃ vanam | 
 puṣpāṇāṃ ghrāṇamātreṇa kṣutpipāsā na vidyate || 94 || 
 
 
 athavā bhakṣayettasmātphalamekaṃ yathocitam | 
 tena bhakṣitamātreṇa vajrakāyo bhavennaraḥ || 95 || 
 
 
 saro dakṣiṇadigbhāgaṃ gacchedyojanapādakam | 
 tatra dāḍimasampūrṇaṃ dṛśyate nandanaṃ vanam || 96 || 
 
 
 tatphalaṃ bhakṣayetsiddho jīvedyugasahasrakam | 
 tatsaraḥpūrvadigbhāge gacchetkrośārdhamātrakam || 97 || 
 
 
 tatra dhātrīphalaiḥ pūrṇaṃ śyāmalaṃ nandanaṃ vanam | 
 phalāni bhakṣayettāni jīvetkalpaśatatrayam || 98 || 
 
 
 tatsaraḥpaścima bhāge gacchedyojanamātrakam | 
 tatra bilvaphalaiḥ pūrṇaṃ dṛśyate nandanaṃ vanam || 99 || 
 
 
 tatphalaṃ bhakṣayedvīro jīveccandrārkatārakam | 
 tannandanavane ramye liṅgaṃ syānnīlavarṇakam || 100 || 
 
 
 praviśeduttaradvāre tatra nāgo mahābalaḥ | 
 ugraḥ saptaphaṇākāro dṛśyate'tibhayaṅkaraḥ || 101 || 
 
 
 tasya kuryānnamaskāraṃ hruṃ  hruṃ kuryātsamuddharet | 
 huṃkāraṃ ca samuccarat  kha. | 
 
 tadā'sau vadate vāṇīmadṛśyatvaṃ dadāmi te || 102 || 
 
 
 gaccha tvaṃ paścimadvāre tatrāsti divyakanyakā | 
 gacchettatra mahāvīraḥ sādhako mantramuccaran || 103 || 
 
 
 hāraṃ dāsyati sā tuṣṭā na  praveśaṃ prayacchati | 
 taṃ hāraṃ dhārayetkaṇṭhe sākṣādvāgīśvaro bhavet || 104 || 
 
 
 tatastu dakṣiṇaṃ dvāraṃ gacchettatra bhayaṅkaram | 
 muktakeśaṃ vakranetraṃ gadāhastaṃ digambaram || 105 || 
 
 
 nīlavarṇaṃ kṣetrapālaṃ dṛṣṭvā mantraṃ samuccaret | 
 ha hā he he haṃ hruṃkāraṃ phaṭ huṃ svāhāntameva ca || 106 || 
 
 
 anena mantrapāṭhena kṣetrapālaḥ prasīdati | 
 dadāti khecarīṃ siddhiṃ na praveśaṃ kadācana || 107 || 
 
 
 tatastu pūrvadigbhāge dvāraṃ tatra gaṇeśvaraḥ | 
 dṛśyate pūjayettaṃ vai sādhakaḥ praviśettataḥ || 108 || 
 
 
 dṛśyate divyacāpaṃ tu tathā liṅgaṃ manoharam | 
 pūjayecchivamantreṇa rakāreṇaiva nānyathā || 109 || 
 
 
 tatastatra japaṃ kuryādahorātramupoṣitaḥ | 
 pratyakṣo jāyate rudro varaṃ datte yathepsitam || 110 || 
 
 
 ityevamādayaḥ santi siddhayaḥ kadalīvane | 
 akṣarairlikhitaṃ dvāre tatra padmāvatībilam || 111 || 
 
 
 sarasaḥ pūrvadigbhāge yojanaikena tiṣṭhati | 
 vamanaṃ recanaṃ kṛtvā praviśettatra sādhakaḥ || 112 || 
 
 
 dhanvantaraṃ śataṃ yāvadgacchettatra mṛdaṅgakam | 
 dṛṣṭvā taṃ vādayedvīraḥ samyakpadmāvatī tataḥ || 113 || 
 
 
 āgatya cāmṛtaṃ datte yatpānādamaro bhavet | 
 tatastaṃ prārthayatyeva āgaccha mama mandiram || 114 || 
 
 
 divyaṃ kanyāpañcaśataṃ parivāreṇa svīkuru | 
 ahaṃ patnī bhaviṣyāmi yāvadbrahmā ca jīvati || 115 || 
 
 
 tadante paramaṃ sthānaṃ gacchāmo nātra saṃśayaḥ | 
 kadambeśvaradevastu āgneyyāṃ diśi vidyate || 116 || 
 
 prajeśatvaṃ  kha. | 
 
 
 tasya pūrvataṭākāgre sthito vṛkṣaḥ kadambakaḥ | 
 tasya patrāṇi saṅgṛhya kaṭutailena lepayet || 117 || 
 
 
 tadvṛkṣabījatailairvā tatkāṣṭhaiḥ pācayetsudhīḥ | 
 matsyā bhavanti te sarve tāmrapātre vinikṣipet || 118 || 
 
 
 kaṇṭhapucchaśirovarjaṃ madhvājyābhyāṃ tu bhakṣayet | 
 tatkṣaṇājjāyate siddho rudratulyo mahābalaḥ || 119 || 
 
 
 nadīsthāne ca yo vṛkṣo vidyate kuṇḍaleśvare | 
 pūrvavatkramayogena siddhiḥ syānnātra saṃśayaḥ || 120 || 
 
 
 kapoteśvaradevasyottare puṣpagiriḥ sthitaḥ | 
 tasya kuryāt prayatnena trivāraṃ tu pradakṣiṇam || 121 || 
 
 
 tataḥ śiraḥ samāruhya khecaratvaṃ labhennaraḥ | 
 tatpūrvottaradigbhāge chelikādvā rasaṃsthitam || 122
                        || 
 
 
 uttarābhimukhaṃ tatra praviśeddhanuṣāṃ trayam | 
 mūṣikākārapāṣāṇāstiṣṭhanti tān samāharet || 123 || 
 
 
 takraiḥ piṣṭvā tadekaṃ tu pibenmūrcchāmavāpnuyāt | 
 kṣaṇāduttiṣṭhate siddho jīvedbrahmadinatrayam || 124 || 
 
 
 sa eva sarvalohānāṃ sparśavedhakaro bhavet | 
 ahorātroṣito bhūtvā devāgre siddhimāpnuyāt || 125 || 
 
 
 kapoteśvaradevasya dakṣiṇe devatādvayam | 
 tanmadhye kaṭimātraṃ tu khanedgorocanopamāḥ || 126 || 
 
 
 pāṣāṇāstān samādāya madhvājyābhyāṃ prapeṣayet | 
 tatpānājjāyate martyaḥ kalpāyurnātra saṃśayaḥ || 127 || 
 
 
 kapoteśvaradevasya vāyavye hastamātrakam | 
 khanetpārāvataprakhyāḥ pāṣāṇāḥ sparśabhedakāḥ || 128 || 
 
 
 tiṣṭhanti grāhayedekaṃ devatārādhane kṛte | 
 mallikārjunadevasya aiśānyāṃ bhṛgupātanam || 129 || 
 
 
 vidyate tatsamīpasthaṃ kuṇḍaṃ tasmānmṛdāharet | 
 pañcagavyena sammiśrāṃ khadirāṅgārakairdhamet || 130 || 
 
 
 nīlotpalasamaṃ lohaṃ patatyevātha secayet | 
 ambikādvāraṃ  kha. | 
 
 madhvājyābhyāṃ sutaptaṃ tatsaptavāraṃ punaḥ punaḥ || 131 || 
 
 
 tadgolaṃ dhārayedvaktre viṣṇutulyo bhavennaraḥ | 
 bhṛgupātāt pūrvabhāge krośodadhikapāṭake || 132 || 
 
 
 tasyāgre acchatailākhyaḥ parvato nāma viśrutaḥ | 
 tatpaścime biladvāraṃ tanmadhye dhanvapañcakam || 133 || 
 
 
 gate tu dṛśyate kuṇḍaṃ raso lākṣārasaprabhaḥ | 
 alābupātre saṃgṛhya koṭivedhī bhavettu saḥ || 134 || 
 
 
 mallikārjunadevasya pūrvato lokaviśrutaḥ | 
 prākāraścandraguptasya vidyate tatra mandiram || 135 || 
 
 
 tasya pūrve sthitaścaityaścaityapūrve mahāśilā | 
 mudgavarṇā ca sā khyātā sparśavedhakarā tu sā || 136 || 
 
 
 gajastatraiva vikhyātastamāruhya samāhitaḥ | 
 tasya pṛṣṭhāttṛṇaṃ grāhyaṃ tatsarvaṃ kanakaṃ bhavet || 137 || 
 
 
 gajasya cottare pārśve jānumātraṃ khanedbhuvam | 
 jambūphalasamākārāḥ santi te sparśavedhakāḥ || 138 || 
 
 
 gajasyādhaḥ khanedvā'tha jānumātraṃ labhettataḥ | 
 trikoṇaguṭikāṃ siddhāṃ lakṣavedhakarāṃ parām || 139 || 
 
 
 śrīśailasya tu vāyavye tīrthaṃ devahradaḥ sthitam | 
 tatra kuṇḍe mudgavarṇāḥ pāṣāṇāḥ sparśavedhakāḥ || 140 || 
 
 
 tatra kūrmopamaṃ liṅgaṃ sparśavedhakaraṃ param | 
 kṛttikāyāṃ supūrṇāyāṃ kṛtvā pūjāṃ samāharet || 141 || 
 
 
 gavyūtidvayatastasmānnāmnā nīlavanaṃ smṛtam | 
 tatra liṅgaṃ nīlavarṇaṃ jalaṃ caiva tu tādṛśam || 142 || 
 
 
 aśvāmrakākasadṛśāḥ pāṣāṇāḥ sparśavedhakāḥ | 
 santi devagṛhasyāntaḥ khanejjānvantarāddharet || 143 || 
 
 
 śrīśailasya tu nairṛtye nāmnā guṇḍiprabhā sthitā | 
 tasyāgrādgartamṛdgrāhyā pītavarṇā puṭairdahet || 144 || 
 
 
 tasmānniḥsarate hema sphuradrūpaṃ na saṃśayaḥ | 
 tatraiva bhramarāḥ syuśca pūrvavatphaladāyakāḥ || 145 || 
 
 
 
 tathā tambīpure nāmni tīrthe ca vipule śubham | 
 sadāphalaṃ tu vikhyātaṃ pūrvavatsādhayetsudhīḥ || 146 || 
 
 
 mahānandeśvaraṃ nāma śrīśailasya tu nairṛte | 
 tasya pūrvottare pārśve gacchedrājapathena tu || 147 || 
 
 
 kālavarṇeśvaro nāma devastasyāgrakuṇḍakam | 
 indragopakasaṅkāśastanmadhye vidyate rasaḥ || 148 || 
 
 
 taptāni saptalohāni tatsekātkāñcanaṃ bhavet | 
 śrīśailasya tu īśāne devaḥ syātturaleśvaraḥ || 149 || 
 
 
 tasyottare suvikhyāta umāparvata uttamaḥ | 
 tasya mūrdhni triśūlābhā darbhāstiṣṭhanti śobhanāḥ || 150 || 
 
 
 tasyādhaḥ kaṭimātraṃ tu khātvā nīlāṃ mṛdaṃ haret | 
 tāṃ pacedakṣajaiḥ kāṣṭhairbhāgaṃ devāya kalpayet || 151 || 
 
 
 atitheśca tathā'gneśca bhāgaṃ bhāgaṃ prakalpayet | 
 bhāgamātmani bhuñjīta jīvetkalpāyutaṃ naraḥ || 152 || 
 
 
 tatra koṭīśvaraṃ khyātamileśvarasamīpataḥ | 
 tasyāgre puṣpamātraṃ tu sparśavedhakaraṃ bhavet || 153 || 
 
 
 acaleśaśca tatraiva sparśavedhakaraḥ paraḥ | 
 dakṣiṇe acaleśasya yojanaikena vidyate || 154 || 
 
 
 amareśvaradevākhyastatra svarṇaśilā śubhā | 
 tasya pṛṣṭhe ca gomāṃsaṃ mahāmāṃsaṃ ca vā kṣipet || 155 || 
 
 
 prajvālya badarīkāṣṭhaiḥ prātaḥ svarṇopamā tu sā | 
 dṛśyate rajasā strīṇāṃ bhāvitaṃ vastrakhaṇḍakam || 156 || 
 
 
 tacchilāloḍitaṃ kuryādrakṣedalābupātrake | 
 tena saṃsparśamātreṇa lohaṃ bhavati hāṭakam || 157 || 
 
 
 śrīśaile tatra tatraiva pāṣāṇā piṇḍabhūsthitāḥ | 
 taccūrṇaṃ triphalāsārdhaṃ karṣaikaṃ bhakṣayetsadā || 158 || 
 
 
 māsārdhaṃ tu jarāṃ hanti jīvedācandratārakam | 
 nairṛtye śailarājasya paṭāhakarṇa īśvaraḥ || 159 || 
 
 
 tasya ceśānadigbhāge pañcaviṃśatidhanvake | 
 dvihastamātrordhvaśilā tatra hastadvayaṃ khanet || 160 || 
 
 
 
 śrāvasampuṭasaṅkāśān pāṣāṇāṃstriṃśadāharet | 
 kṛtvā tānagnivarṇāṃśca siñcetkūṣmāṇḍajairdravaiḥ || 161 || 
 
 
 tanmadhyānnavanītaṃ tu gṛhyāddevāya bhāgakam | 
 atitherbhāgamekaṃ tu bhāgaikaṃ bhakṣayedbudhaḥ || 162 || 
 
 
 mūrcchā bhaveddivārātraṃ prabuddho jāyate naraḥ | 
 jīvedvarṣāyutaṃ vīro valīpalitavarjitaḥ || 163 || 
 
 
 tasya devasya sopānaṃ dvitīyaṃ sparśavedhakam | 
 tasya devasya pārśve tu pāṣāṇāḥ śvetapītakāḥ || 164 || 
 
 
 sarvasparśā na sandeha ekameva samāharet | 
 tasya devasya pūrve tu kūpaḥ syānnātidūrataḥ || 165 || 
 
 
 tanmadhye bhekasaṅkāśāḥ pāṣāṇāḥ sparśavedhakāḥ | 
 uttare tasya devasya vikhyāto liṅgaparvataḥ || 166 || 
 
 
 tasya cottarapārśve tu nadī syātpūrvavāhinī | 
 nadyāḥ paścimadigbhāge liṅgaṃ piṅgalavarṇakam || 167 || 
 
 
 tatra śailodakaiḥ kuṇḍaṃ pūrṇaṃ syātkṣaṇavedhakam | 
 maheśāddakṣiṇe bhāge caṇḍikā yojanadvaye || 168 || 
 
 
 piṇḍādevīti vikhyātā tasyā vāyavyakoṇataḥ | 
 kūpastiṣṭhati tanmadhye pāṣāṇā mudgavarṇakāḥ || 169 || 
 
 
 tathā pathyāṃnibhāścaiva sarve te sparśavedhakāḥ | 
 sparśanādatra sarveṣāṃ vedhayuktirvidhīyate || 170 || 
 
 
 sthūlaścetpeṣayecchlakṣṇaṃ tena mūṣāṃ tu kārayet | 
 aṣṭalohāni tanmadhye samāvartyāni kārayet || 171 || 
 
 
 tatsarvaṃ jāyate svarṇamevaṃ kuryādyathepsitam | 
 sūkṣmaścedaṣṭalohānāṃ drutānāṃ yatra kutracit || 172 || 
 
 
 taṃ sarvaṃ nikṣipenmadhye sarvaṃ tatkāñcanaṃ bhavet | 
 mallikārjunavāyavye tīrthaṃ sarveśvaraṃ sthitam || 173 || 
 
 
 tasya dakṣiṇadigbhāge jalamārge'rdhayojane | 
 gate ḍāṅgarikaṃ tatra dṛśyate tasya mūrdhani || 174 || 
 
 
 dhātrīphalāni kṛṣṇāni vidyante tāni bhakṣayet | 
 yatheṣṭāni tu saptāhaṃ vajrakāyo bhavennaraḥ || 175 || 
 
 
 
 balīpalitanirmukto jīvetkalpaśatatrayam | 
 tasmācca dakṣiṇe bhāge kākalerīmahānavam || 176 || 
 
 
 tatrāsti stambhakadalī praviśettatra sādhakaḥ | 
 gacchetkrośārdhamātraṃ tu dṛśyate rasakuṇḍakam || 177 || 
 
 
 gṛhītvā'lābupātre tu koṭivedhī bhavedrasaḥ | 
 tasmin vane mayūraḥsyānnīlavarṇaśilāmayaḥ || 178 || 
 
 
 mukhāgre tasya kuṇḍaṃ tu dvādaśāṅgulanīlakam | 
 tanmadhye śuṣkavaṃśaṃ tu kṣiptvā syānnūtanaḥ kṣaṇāt || 179 || 
 
 
 dine patraṃ phalaṃ puṣpaṃ jāyate tasya nānyathā | 
 tatra pāradaprasthaikaṃ kṣiptvā tāvajjalaṃ haret || 180 || 
 
 
 kṣaudratulyaṃ pibettaṃ vai tatkṣaṇānmūrcchito bhavet | 
 muhūrtāllabdharājyaḥ syājjīvedyugasahasrakam || 181 || 
 
 
 śailasyāgneyabhāge tu guṭikāsiddhakeśvaraḥ | 
 vidyate tasya purataḥ pañcahastāṃ khanedbhuvam || 182 || 
 
 
 pāṣāṇā badarākārāḥ santi khegatidāyakāḥ | 
 ekameva samāhṛtya vaktre dhāryaḥ khagāmibhiḥ || 183 || 
 
 
 śrīśaile sarvayogānāmuktānāṃ vidhirucyate | 
 mantranyāsaṃ purā kṛtvā paścāllakṣaṃ japedanu || 184 || 
 
 
 aghoraṃ tena vai śīghraṃ tattatsiddhimavāpnuyāt | 
 
 kṣetradevatāmāvāhayet | tatra svapne devatā pratyakṣībhūya varaṃ dadāti | 
 evaṃ mantraparaiḥ suniścalatarairbhaktaiśca tatsādhakaiḥ 
                    śambhoḥ pūjanatatparaiḥ pratidinaṃ pūjāvidheḥ pālakaiḥ |  kāryaṃ
                        śrīgirisā dhanaṃ japaparairāmnāyapāraṅgatai  rno
                    cetkleśakaraṃ parākṛtamaho vyarthaṃ bhavenniścitam || 185 || 
 iti śrīpārvatīputraśrīnityanāthasiddhaviracite rasaratnākare rasāyanakhaṇḍe
                    śrīparvatasādhanaṃ nāmāṣṭamopadeśaḥ || 
 
 samāpto'yaṃ rasāyanakhaṇḍaḥ | 
 śrīśailaparvatastu dakṣiṇabhārate karṇāṭakadeśa vartate | 
