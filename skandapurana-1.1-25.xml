<?xml version="1.0" encoding="UTF-8"?>
<TEI xmlns="http://www.tei-c.org/ns/1.0" xml:id="sarit__skandapurāṇa__latn">
  <teiHeader xml:lang="en">
    <fileDesc>
      <titleStmt>
        <title type="main">Skandapurāṇa</title>
        <respStmt>
          <persName>Peter Pasedach</persName>
          <resp>Conversion from the original TeX-files</resp>
        </respStmt>
        <funder>NWO</funder>
        <principal>P. C. Bisschop</principal>
      </titleStmt>
      <publicationStmt>
        <authority>SARIT: Search and Retrieval of Indic Texts</authority>
        <availability status="restricted">
          <licence>
            <p>Distributed under a <ref target="https://creativecommons.org/licenses/by-sa/4.0/"
                >Creative Commons Attribution-ShareAlike 4.0 International licence</ref>. </p>
          </licence>
        </availability>
        <date>2016</date>
      </publicationStmt>
      <sourceDesc>
        <bibl>
          <title>The Skandapurāṇa. Vol. I. Adhyāyas 1-25. Critically Edited with Prolegomena and
            English Synopsis</title>
          <editor>Adriaensen, R., H.T. Bakker and H. Isaacson</editor>
          <publisher>Egbert Forsten</publisher>
          <pubPlace>Groningen</pubPlace>
          <date>1998</date>
        </bibl>
        <bibl>
          <title>The Skandapurāṇa. Vol. IIA. Adhyāyas 26-31.14. The Vārāṇasī Cycle. Critical Edition
            with an Introduction, English Synopsis &amp; Philological and Historical
            Commentary</title>
          <editor>Bakker, Hans T., and Harunaga Isaacson</editor>
          <publisher>Egbert Forsten</publisher>
          <pubPlace>Groningen</pubPlace>
          <date>2005</date>
          <note>Used for Adhyāyas 26-30</note>
        </bibl>
        <bibl>
          <title>The Skandapurāṇa. Vol. IIB. Adhyāyas 31-52. The Vāhana and Naraka Cycles. Critical
            Edition with an Introduction &amp; Annotated English Synopsis</title>
          <editor>Bakker, Hans T., Peter C. Bisschop and Yuko Yokochi</editor>
          <publisher>Brill</publisher>
          <pubPlace>Leiden/Boston</pubPlace>
          <date>2014</date>
          <note>In cooperation with Nina Mirnig and Judit Törzsök.</note>
        </bibl>
        <bibl>
          <title>The Skandapurāṇa. Vol.III. Adhyāyas 34.1-61, 53-69. The Vindhyavāsinī Cycle.
            Critical Edition with an Introduction &amp; Annotated English Synopsis</title>
          <editor>Yokochi, Yuko</editor>
          <publisher>Brill &amp; Egbert Forsten</publisher>
          <pubPlace>Leiden/Groningen</pubPlace>
          <date>2013</date>
        </bibl>
      </sourceDesc>
    </fileDesc>
    <encodingDesc>
      <p>To be added.</p>
    </encodingDesc>

    <revisionDesc>
      <change when="2016-08-31" who="PP"> Converted the e-text generated on May 18, 2016 from the
        original TeX-files of the edition, which are going to be available on the Skandapurāṇa
        Project Website, http://hum.leiden.edu/lias/skandapurana-project . </change>
    </revisionDesc>
  </teiHeader>
  <text xml:id="Skandapurāṇa-Latn" xml:lang="sa-Latn">
    <body xml:lang="sa-Latn">
      <div n="001" type="chapter">
        <lg n="001">
          <l>namaḥ paramadevāya traiguṇyāvijitātmane |</l>
          <l>sarvato yogarūpāya saṃsārābhāvahetave || 1 ||</l>
        </lg>
        <lg n="002">
          <l>sthitisaṃrodhasargāṇāṃ hetave 'ntaḥprasāriṇe |</l>
          <l>ṣaḍviṃśāya pradhānāya mahādevāya dhīmate || 2 ||</l>
        </lg>
        <lg n="003">
          <l>prajāpatermahākṣetre gaṅgākālindisaṃgame |</l>
          <l>prayāge parame puṇye brahmaṇo lokavartmani || 3 ||</l>
        </lg>
        <lg n="004">
          <l>munayaḥ saṃśitātmānastapasā kṣīṇakalmaṣāḥ |</l>
          <l>tīrthasaṃplavanārthāya paurṇamāsyāṃ kṛtāhnikāḥ || 4 ||</l>
        </lg>
        <lg n="005">
          <l>paurāṇikamapaśyanta sūtaṃ satyaparāyaṇam |</l>
          <l>snātvā tasminmahātīrthe praṇāmārthamupāgatam || 5 ||</l>
        </lg>
        <lg n="006">
          <l>dṛṣṭvā te sūtamāyāntamṛṣayo hṛṣṭamānasāḥ |</l>
          <l>āśāsyāsanasaṃveśaṃ tadyogyaṃ samakalpayan || 6 ||</l>
        </lg>
        <lg n="007">
          <l>sa praṇamya ca tānsarvānsūtastānmunipuṃgavān |</l>
          <l>pradattamāsanaṃ bheje sarvadharmasamanvitaḥ || 7 ||</l>
        </lg>
        <lg n="008">
          <l>tamāsīnamapṛcchanta munayastapasaidhitāḥ |</l>
          <l>brahmasattre purā sādho naimiśāraṇyavāsinām || 8 ||</l>
        </lg>
        <lg n="009">
          <l>kathitaṃ bhāratākhyānaṃ purāṇaṃ ca paraṃ tvayā |</l>
          <l>tena naḥ pratibhāsi tvaṃ sākṣātsatyavatīsutaḥ || 9 ||</l>
        </lg>
        <lg n="010">
          <l>sarvāgamaparārthajñaḥ satyadharmaparāyaṇaḥ |</l>
          <l>dvijapūjārato nityaṃ tena pṛcchāṃ tvamarhasi || 10 ||</l>
        </lg>
        <lg n="011">
          <l>bhāratākhyānasadṛśaṃ purāṇādyadviśiṣyate |</l>
          <l>tattvā pṛcchāma vai janma kārttikeyasya dhīmataḥ || 11 ||</l>
        </lg>
        <lg n="012">
          <l>ime hi munayaḥ sarve tvadupāstiparāyaṇāḥ |</l>
          <l>skandasaṃbhavaśuśrūṣāsaṃjātautsukyamānasāḥ || 12 ||</l>
        </lg>
        <lg n="013">
          <l>evamuktastadā sūtaḥ saṃsiddhairmunipuṃgavaiḥ |</l>
          <l>provācedaṃ munīnsarvānvaco bhūtārthavācakam || 13 ||</l>
        </lg>
        <lg n="014">
          <l>śṛṇudhvaṃ munayaḥ sarve kārttikeyasya sambhavam |</l>
          <l>brahmaṇyatvaṃ samāhātmyaṃ vīryaṃ ca tridaśādhikam || 14 ||</l>
        </lg>
        <lg n="015">
          <l>mumukṣayā paraṃ sthānaṃ yāte śukamahātmani |</l>
          <l>sutaśokābhisaṃtapto vyāsastryambakamaikṣata || 15 ||</l>
        </lg>
        <lg n="016">
          <l>dṛṣṭvaiva sa maheśānaṃ vyāso 'bhūdvigatavyathaḥ |</l>
          <l>vicaransa tadā lokānmuniḥ satyavatīsutaḥ || 16 ||</l>
        </lg>
        <lg n="017">
          <l>meruśṛṅge 'tha dadṛśe brahmaṇaḥ sutamagrajam |</l>
          <l>sanatkumāraṃ varadaṃ yogaiśvaryasamanvitam || 17 ||</l>
        </lg>
        <lg n="018">
          <l>vimāne ravisaṃkāśe tiṣṭhantamanalaprabham |</l>
          <l>munibhiryogasaṃsiddhaistapoyuktairmahātmabhiḥ || 18 ||</l>
        </lg>
        <lg n="019">
          <l>vedavedāṅgatattvajñaiḥ sarvadharmāgamānvitaiḥ |</l>
          <l>sakalāvāptavidyaistu caturvaktramivāvṛtam || 19 ||</l>
        </lg>
        <lg n="020">
          <l>dṛṣṭvā taṃ sumahātmānaṃ vyāso munimathāsthitam |</l>
          <l>vavande parayā bhaktyā sākṣādiva pitāmaham || 20 ||</l>
        </lg>
        <lg n="021">
          <l>brahmasūnuratha vyāsaṃ samāyātaṃ mahaujasam |</l>
          <l>pariṣvajya paraṃ premṇā provāca vacanaṃ śubham || 21 ||</l>
        </lg>
        <lg n="022">
          <l>diṣṭyā tvamasi dharmajña prasādātpārameśvarāt |</l>
          <l>apetaśokaḥ samprāptaḥ pṛcchasva pravadāmyaham || 22 ||</l>
        </lg>
        <lg n="023">
          <l>śrutvātha vacanaṃ sūnorbrahmaṇo munipuṃgavaḥ |</l>
          <l>idamāha vaco viprāściraṃ yaddhṛdaye sthitam || 23 ||</l>
        </lg>
        <lg n="024">
          <l>kumārasya kathaṃ janma kārttikeyasya dhīmataḥ |</l>
          <l>kiṃnimittaṃ kuto vāsya icchāmyetaddhi veditum || 24 ||</l>
        </lg>
        <lg n="025">
          <l>kathaṃ rudrasutaścāsau vahnigaṅgāsutaḥ katham |</l>
          <l>umāyāstanayaścaiva svāhāyāśca kathaṃ punaḥ |</l>
          <l>suparṇyāścātha mātṝṇāṃ kṛttikānāṃ kathaṃ ca saḥ || 25 ||</l>
        </lg>
        <lg n="026">
          <l>kaścāsau pūrvamutpannaḥ kiṃtapāḥ kaśca vikramaḥ |</l>
          <l>bhūtasaṃmohanaṃ hyetatkathayasva yathātatham || 26 ||</l>
        </lg>
        <p>sūta uvāca |</p>
        <lg n="027">
          <l>evaṃ sa pṛṣṭastejasvī brahmaṇaḥ putrasattamaḥ |</l>
          <l>uvāca sarvaṃ sarvajño vyāsāyākliṣṭakāriṇe |</l>
          <l>tacchṛṇudhvaṃ yathātattvaṃ kīrtyamānaṃ mayānaghāḥ || 27 ||</l>
        </lg>
        <trailer>iti skandapurāṇe prathamo 'dhyāyaḥ ||</trailer>
      </div>
      <div n="002" type="chapter">
        <p>sanatkumāra uvāca</p>
        <lg n="001">
          <l>prapadye devamīśānaṃ sarvajñamaparājitam |</l>
          <l>mahādevaṃ mahātmānaṃ viśvasya jagataḥ patim || 1 ||</l>
        </lg>
        <lg n="002">
          <l>śaktirapratighā yasya aiśvaryaṃ caiva sarvaśaḥ |</l>
          <l>svāmitvaṃ ca vibhutvaṃ ca svakṛtāni pracakṣate || 2 ||</l>
        </lg>
        <lg n="003">
          <l>tasmai devāya somāya praṇamya prayataḥ śuciḥ |</l>
          <l>purāṇākhyānajijñāsorvakṣye skandodbhavaṃ śubham || 3 ||</l>
        </lg>
        <lg n="004">
          <l>dehāvatāro devasya rudrasya paramātmanaḥ |</l>
          <l>prājāpatyābhiṣekaśca haraṇaṃ śirasastathā || 4 ||</l>
        </lg>
        <lg n="005">
          <l>darśanaṃ ṣaṭkulīyānāṃ cakrasya ca visarjanam |</l>
          <l>naimiśasyodbhavaścaiva sattrasya ca samāpanam || 5 ||</l>
        </lg>
        <lg n="006">
          <l>brahmaṇaścāgamastatra tapasaścaraṇaṃ tathā |</l>
          <l>śarvasya darśanaṃ caiva devyāścaiva samudbhavaḥ || 6 ||</l>
        </lg>
        <lg n="007">
          <l>satyā vivādaśca tathā dakṣaśāpastathaiva ca |</l>
          <l>menāyāṃ ca yathotpattiryathā devyāḥ svayaṃvaram || 7 ||</l>
        </lg>
        <lg n="008">
          <l>devānāṃ varadānaṃ ca vasiṣṭhasya ca dhīmataḥ |</l>
          <l>parāśarasya cotpattirvyāsasya ca mahātmanaḥ || 8 ||</l>
        </lg>
        <lg n="009">
          <l>vasiṣṭhakauśikābhyāṃ ca vairodbhavasamāpanam |</l>
          <l>vārāṇasyāśca śūnyatvaṃ kṣetramāhātmyavarṇanam || 9 ||</l>
        </lg>
        <lg n="010">
          <l>rudrasya cātra sāṃnidhyaṃ nandinaścāpyanugrahaḥ |</l>
          <l>gaṇānāṃ darśanaṃ caiva kathanaṃ cāpyaśeṣataḥ || 10 ||</l>
        </lg>
        <lg n="011">
          <l>kālīvyāharaṇaṃ caiva tapaścaraṇameva ca |</l>
          <l>somanandisamākhyānaṃ varadānaṃ tathaiva ca || 11 ||</l>
        </lg>
        <lg n="012">
          <l>gaurītvaṃ putralambhaśca devyā utpattireva ca |</l>
          <l>kauśikyā bhūtamātṛtvaṃ siṃhāśca rathinastathā || 12 ||</l>
        </lg>
        <lg n="013">
          <l>gauryāśca nilayo vindhye vindhyasūryasamāgamaḥ |</l>
          <l>agastyasya ca māhātmyaṃ vadhaḥ sundanisundayoḥ || 13 ||</l>
        </lg>
        <lg n="014">
          <l>nisumbhasumbhaniryāṇaṃ mahiṣasya vadhastathā |</l>
          <l>abhiṣekaśca kauśikyā varadānamathāpi ca || 14 ||</l>
        </lg>
        <lg n="015">
          <l>andhakasya tathotpattiḥ pṛthivyāścaiva bandhanam |</l>
          <l>hiraṇyākṣavadhaścaiva hiraṇyakaśipostathā || 15 ||</l>
        </lg>
        <lg n="016">
          <l>balisaṃyamanaṃ caiva devyāḥ samaya eva ca |</l>
          <l>devānāṃ gamanaṃ caiva agnerdūtatvameva ca || 16 ||</l>
        </lg>
        <lg n="017">
          <l>devānāṃ varadānaṃ ca śukrasya ca visarjanam |</l>
          <l>sutasya ca tathotpattirdevyāścāndhakadarśanam || 17 ||</l>
        </lg>
        <lg n="018">
          <l>śailādidaityasaṃmardo devyāśca śatarūpatā |</l>
          <l>āryāvarapradānaṃ ca śailādistava eva ca || 18 ||</l>
        </lg>
        <lg n="019">
          <l>devasyāgamanaṃ caiva vṛttasya kathanaṃ tathā |</l>
          <l>pativratāyāścākhyānaṃ guruśuśrūṣaṇasya ca || 19 ||</l>
        </lg>
        <lg n="020">
          <l>ākhyānaṃ pañcacūḍāyāstejasaścāpyadhṛṣyatā |</l>
          <l>dūtasyāgamanaṃ caiva saṃvādo 'tha visarjanam || 20 ||</l>
        </lg>
        <lg n="021">
          <l>andhakāsurasaṃvādo mandarāgamanaṃ tathā |</l>
          <l>gaṇānāmāgamaścaiva saṃkhyānaśravaṇaṃ tathā || 21 ||</l>
        </lg>
        <lg n="022">
          <l>nigrahaścāndhakasyātha yuddhena mahatā tathā |</l>
          <l>śarīrārdhapradānaṃ ca aśokasutasaṃgrahaḥ || 22 ||</l>
        </lg>
        <lg n="023">
          <l>bhasmasomodbhavaścaiva śmaśānavasatistathā |</l>
          <l>rudrasya nīlakaṇṭhatvaṃ tathāyatanavarṇanam || 23 ||</l>
        </lg>
        <lg n="024">
          <l>utpattiryakṣarājasya kuberasya ca dhīmataḥ |</l>
          <l>nigraho bhujagendrāṇāṃ śikharasya ca pātanam || 24 ||</l>
        </lg>
        <lg n="025">
          <l>trailokyasya saśakrasya vaśīkaraṇameva ca |</l>
          <l>devasenāpradānaṃ ca senāpatyābhiṣecanam || 25 ||</l>
        </lg>
        <lg n="026">
          <l>nāradasyāgamaścaiva tārakapreṣitasya ha |</l>
          <l>vadhaśca tārakasyogro yātrā bhadravaṭasya ca || 26 ||</l>
        </lg>
        <lg n="027">
          <l>mahiṣasya vadhaścaiva krauñcasya ca nibarhaṇam |</l>
          <l>śakteruddharaṇaṃ caiva tārakasya vadhaḥ śubhaḥ || 27 ||</l>
        </lg>
        <lg n="028">
          <l>devāsurabhayotpattistraipuraṃ yuddhameva ca |</l>
          <l>prahlādavigrahaścaiva kṛtaghnākhyānameva ca |</l>
          <l>mahābhāgyaṃ brāhmaṇānāṃ vistareṇa prakīrtyate || 28 ||</l>
        </lg>
        <lg n="029">
          <l>etajjñātvā yathāvaddhi kumārānucaro bhavet |</l>
          <l>balavānmatisampannaḥ putraṃ cāpnoti saṃmatam || 29 ||</l>
        </lg>
        <trailer>iti skandapurāṇe dvitīyo 'dhyāyaḥ ||</trailer>
      </div>
      <div n="003" type="chapter">
        <p>sanatkumāra uvāca |</p>
        <lg n="001">
          <l>śṛṇuṣvemāṃ kathāṃ divyāṃ sarvapāpapraṇāśanīm |</l>
          <l>kathyamānāṃ mayā citrāṃ bahvarthāṃ śrutisaṃmitām |</l>
          <l>yāṃ śrutvā pāpakarmāpi gacchecca paramāṃ gatim || 1 ||</l>
        </lg>
        <lg n="002">
          <l>na nāstikāśraddadhāne śaṭhe cāpi kathaṃcana |</l>
          <l>imāṃ kathāmanubrūyāttathā cāsūyake nare || 2 ||</l>
        </lg>
        <lg n="003">
          <l>idaṃ putrāya śiṣyāya dhārmikāyānasūyave |</l>
          <l>kathanīyaṃ mahābrahmandevabhaktāya vā bhavet |</l>
          <l>kumārabhaktāya tathā śraddadhānāya caiva hi || 3 ||</l>
        </lg>
        <lg n="004">
          <l>purā brahmā prajādhyakṣaḥ aṇḍe 'sminsamprasūyate |</l>
          <l>so 'jñānātpitaraṃ brahmā na veda tamasāvṛtaḥ || 4 ||</l>
        </lg>
        <lg n="005">
          <l>ahameka iti jñātvā sarvāṃl lokānavaikṣata |</l>
          <l>na cāpaśyata tatrānyaṃ tapoyogabalānvitaḥ || 5 ||</l>
        </lg>
        <lg n="006">
          <l>putra putreti cāpyukto brahmā śarveṇa dhīmatā |</l>
          <l>praṇataḥ prāñjalirbhūtvā tameva śaraṇaṃ gataḥ || 6 ||</l>
        </lg>
        <lg n="007">
          <l>sa dattvā brahmaṇe śambhuḥ sraṣṭṛtvaṃ jñānasaṃhitam |</l>
          <l>vibhutvaṃ caiva lokānāmantardhe parameśvaraḥ || 7 ||</l>
        </lg>
        <lg n="008">
          <l>tadeṣopaniṣatproktā mayā vyāsa sanātanā |</l>
          <l>yāṃ śrutvā yogino dhyānātprapadyante maheśvaram || 8 ||</l>
        </lg>
        <lg n="009">
          <l>brahmaṃ ca yo vidadhe putramagre jñānaṃ ca yaḥ prahiṇoti sma tasmai |</l>
          <l>tamātmasthaṃ ye 'nupaśyanti dhīrāsteṣāṃ śāntiḥ śāśvatī netareṣām || 9 ||</l>
        </lg>
        <lg n="010">
          <l>sa vyāsa pitaraṃ dṛṣṭvā svadīptyā parayā yutam |</l>
          <l>putrakāmaḥ prajāhetostapastīvraṃ cakāra ha || 10 ||</l>
        </lg>
        <lg n="011">
          <l>mahatā yogatapasā yuktasya sumahātmanaḥ |</l>
          <l>acireṇaiva kālena pitā sampratutoṣa ha || 11 ||</l>
        </lg>
        <lg n="012">
          <l>darśanaṃ cāgamattasya varado 'smītyuvāca ha |</l>
          <l>sa tuṣṭāva nato bhūtvā kṛtvā śirasi cāñjalim || 12 ||</l>
        </lg>
        <lg n="013">
          <l>namaḥ paramadevāya devānāmapi vedhase |</l>
          <l>sraṣṭre vai lokatantrāya brahmaṇaḥ pataye namaḥ || 13 ||</l>
        </lg>
        <lg n="014">
          <l>ekasmai śaktiyuktāya aśaktirahitāya ca |</l>
          <l>anantāyāprameyāya indriyāviṣayāya ca || 14 ||</l>
        </lg>
        <lg n="015">
          <l>vyāpine vyāptapūrvāya adhiṣṭhātre pracodine |</l>
          <l>kṛtapracetanāyaiva tattvavinyāsakāriṇe || 15 ||</l>
        </lg>
        <lg n="016">
          <l>pradhānacodakāyaiva guṇināṃ śāntidāya ca |</l>
          <l>dṛṣṭidāya ca sarveṣāṃ svayaṃ vai darśanāya ca || 16 ||</l>
        </lg>
        <lg n="017">
          <l>viṣayagrāhiṇe caiva niyamasya ca kāriṇe |</l>
          <l>manasaḥ karaṇānāṃ ca tatraiva niyamasya ca || 17 ||</l>
        </lg>
        <lg n="018">
          <l>bhūtānāṃ guṇakartre ca śaktidāya tathaiva ca |</l>
          <l>kartre hyaṇḍasya mahyaṃ ca acintyāyāgrajāya ca |</l>
          <l>aprameya pitarnityaṃ prīto no diśa śakvarīm || 18 ||</l>
        </lg>
        <lg n="019">
          <l>tasyaivaṃ stuvato vyāsa devadevo maheśvaraḥ |</l>
          <l>tuṣṭo 'bravītsvayaṃ putraṃ brahmāṇaṃ praṇataṃ tathā || 19 ||</l>
        </lg>
        <lg n="020">
          <l>yasmātte viditaṃ vatsa sūkṣmametanmahādyute |</l>
          <l>tasmādbrahmeti lokeṣu nāmnā khyātiṃ gamiṣyasi || 20 ||</l>
        </lg>
        <lg n="021">
          <l>yasmāccāhaṃ pitetyuktastvayā buddhimatāṃ vara |</l>
          <l>tasmātpitāmahatvaṃ te loke khyātiṃ gamiṣyati || 21 ||</l>
        </lg>
        <lg n="022">
          <l>prajārthaṃ yacca te taptaṃ tapa ugraṃ suduścaram |</l>
          <l>tasmātprajāpatitvaṃ te dadāni prayatātmane || 22 ||</l>
        </lg>
        <lg n="023">
          <l>evamuktvā sa deveśo mūrtimatyo 'sṛjatstriyaḥ |</l>
          <l>yāstāḥ prakṛtayastvaṣṭau viśeṣāścendriyaiḥ saha |</l>
          <l>bhāvāśca sarve te devamupatasthuḥ svarūpiṇaḥ || 23 ||</l>
        </lg>
        <lg n="024">
          <l>tānuvāca tato devaḥ patiryuktaḥ svatejasā |</l>
          <l>etamadyābhiṣekeṇa sampādayata mā ciram || 24 ||</l>
        </lg>
        <lg n="025">
          <l>tābhiḥ svaṃ svaṃ samādāya bhāvaṃ divyamatarkitam |</l>
          <l>abhiṣikto babhūveti prajāpatiratidyutiḥ || 25 ||</l>
        </lg>
        <lg n="026">
          <l>tatraivaṃ yoginaḥ sūkṣmaṃ dṛṣṭvā divyena cakṣuṣā |</l>
          <l>purāṇaṃ yogatattvajñā gāyanti triguṇānvitam || 26 ||</l>
        </lg>
        <lg n="027">
          <l>rudraḥ sraṣṭā hi sarveṣāṃ bhūtānāṃ tava ca prabho |</l>
          <l>asmābhiśca bhavānsārdhaṃ jagataḥ sampravartakaḥ || 27 ||</l>
        </lg>
        <lg n="028">
          <l>sa devastoṣitaḥ samyakparamaiśvaryayogadhṛk |</l>
          <l>brahmāṇamagrajaṃ putraṃ prājāpatye 'bhyaṣecayat || 28 ||</l>
        </lg>
        <lg n="029">
          <l>yaḥ kṛtvā bahuvidhamārgayogayuktaṃ tattvākhyaṃ jagadidamādarādyuyoja |</l>
          <l>devānāṃ paramamanantayogayuktaṃ māyābhistribhuvanamandhamaprasādam || 29 ||</l>
        </lg>
        <lg n="030">
          <l>sarveṣāṃ manasi sadāvatiṣṭhamāno jānānaḥ śubhamaśubhaṃ ca bhūtanāthaḥ |</l>
          <l>taṃ devaṃ pramathapatiṃ praṇamya bhaktyā nityaṃ vai śaraṇamupaimi sūkṣmasūkṣmam || 30
            ||</l>
        </lg>
        <trailer>iti skandapurāṇe tṛtīyo 'dhyāyaḥ ||</trailer>
      </div>
      <div n="004" type="chapter">
        <p>sanatkumāra uvāca |</p>
        <lg n="001">
          <l>prājāpatyaṃ tato labdhvā prajāḥ sraṣṭuṃ pracakrame |</l>
        </lg>
        <lg n="002">
          <l>prajāstāḥ sṛjyamānāśca na vivardhanti tasya ha || 1 ||</l>
          <l>sa kurvāṇastathā sṛṣṭiṃ śaktihīnaḥ pitāmahaḥ |</l>
        </lg>
        <lg n="003">
          <l>sṛṣṭyarthaṃ bhūya evātha tapaścartuṃ pracakrame || 2 ||</l>
          <l>sṛṣṭihetostapastasya jñātvā tribhuvaneśvaraḥ |</l>
          <l>tejasā jagadāviśya ājagāma tadantikam |</l>
          <l>sraṣṭā tasya jagannātho 'darśayatsvatanau jagat || 3 ||</l>
        </lg>
        <lg n="004">
          <l>svayamāgatya deveśo mahābhūtapatirharaḥ |</l>
          <l>vyāpyeva hi jagatkṛtsnaṃ parameṇa svatejasā |</l>
          <l>śambhuḥ prāha varaṃ vatsa yācasveti pitāmaham || 4 ||</l>
        </lg>
        <lg n="005">
          <l>taṃ brahmā lokasṛṣṭyarthaṃ putrastvaṃ manasābravīt |</l>
          <l>sa jñātvā tasya saṃkalpaṃ brahmaṇaḥ parameśvaraḥ |</l>
          <l>mūḍho 'yamiti saṃcintya provāca varadaḥ svayam || 5 ||</l>
        </lg>
        <lg n="006">
          <l>āgataṃ pitaraṃ mā tvaṃ yasmātputraṃ samīhase |</l>
          <l>manmūrtistanayastasmādbhaviṣyati mamājñayā || 6 ||</l>
        </lg>
        <lg n="007">
          <l>sa ca te putratāṃ yātvā madīyo gaṇanāyakaḥ |</l>
          <l>rudro vigrahavānbhūtvā mūḍha tvāṃ vinayiṣyati || 7 ||</l>
        </lg>
        <lg n="008">
          <l>sarvavidyādhipatyaṃ ca yogānāṃ caiva sarvaśaḥ |</l>
          <l>balasyādhipatitvaṃ ca astrāṇāṃ ca prayoktṛtā || 8 ||</l>
        </lg>
        <lg n="009">
          <l>mayā dattāni tasyāśu upasthāsyanti sarvaśaḥ |</l>
          <l>dhanuḥ pinākaṃ śūlaṃ ca khaḍgaṃ paraśureva ca || 9 ||</l>
        </lg>
        <lg n="010">
          <l>kamaṇḍalustathā daṇḍaḥ astraṃ pāśupataṃ tathā |</l>
          <l>saṃvartakāśaniścaiva cakraṃ ca pratisargikam |</l>
          <l>evaṃ sarvarddhisampannaḥ sutaste sa bhaviṣyati || 10 ||</l>
        </lg>
        <lg n="011">
          <l>evamuktvā gate tasminnantardhānaṃ mahātmani |</l>
          <l>brahmā cakre tadā ceṣṭiṃ putrakāmaḥ prajāpatiḥ || 11 ||</l>
        </lg>
        <lg n="012">
          <l>sa juhvañchramasaṃyuktaḥ pratighātasamanvitaḥ |</l>
          <l>samidyuktena hastena lalāṭaṃ pramamārja ha || 12 ||</l>
        </lg>
        <lg n="013">
          <l>samitsaṃyogajastasya svedabindurlalāṭajaḥ |</l>
          <l>papāta jvalane tasmindviguṇaṃ tasya tejasā || 13 ||</l>
        </lg>
        <lg n="014">
          <l>taddhi māheśvaraṃ tejaḥ saṃdhitaṃ brahmaṇi srutam |</l>
          <l>preritaṃ devadevena nipapāta havirbhuji || 14 ||</l>
        </lg>
        <lg n="015">
          <l>kṣaṇe tasminmaheśena smṛtvā taṃ varamuttamam |</l>
          <l>preṣito gaṇapo rudraḥ sadya evābhavattadā || 15 ||</l>
        </lg>
        <lg n="016">
          <l>tacca saṃsvedajaṃ tejaḥ pūrvaṃ jvalanayojitam |</l>
          <l>bhūtvā lohitamāśveva punarnīlamabhūttadā || 16 ||</l>
        </lg>
        <lg n="017">
          <l>nīlalohita ityeva tenāsāvabhavatprabhuḥ |</l>
          <l>tryakṣo daśabhujaḥ śrīmānbrahmāṇaṃ chādayanniva || 17 ||</l>
        </lg>
        <lg n="018">
          <l>śarvādyairnāmabhirbrahmā tanūbhiśca jalādibhiḥ |</l>
          <l>stutvā taṃ sarvagaṃ devaṃ nīlalohitamavyayam || 18 ||</l>
        </lg>
        <lg n="019">
          <l>jñātvā sarvasṛjaṃ paścānmahābhūtapratiṣṭhitam |</l>
          <l>asṛjadvividhāstvanyāḥ prajāḥ sa jagati prabhuḥ || 19 ||</l>
        </lg>
        <lg n="020">
          <l>so 'pi yogaṃ samāsthāya aiśvaryeṇa samanvitaḥ |</l>
          <l>lokānsarvānsamāviśya dhārayāmāsa sarvadā || 20 ||</l>
        </lg>
        <lg n="021">
          <l>brahmaṇo 'pi tataḥ putrā dakṣadharmādayaḥ śubhāḥ |</l>
          <l>asṛjanta prajāḥ sarvā devamānuṣasaṃkulāḥ || 21 ||</l>
        </lg>
        <lg n="022">
          <l>atha kālena mahatā kalpe 'tīte punaḥ punaḥ |</l>
          <l>prajā dhārayato yogādasminkalpa upasthite || 22 ||</l>
        </lg>
        <lg n="023">
          <l>pratiṣṭhitāyāṃ vārttāyāṃ pravṛtte vṛṣṭisarjane |</l>
          <l>prajāsu ca vivṛddhāsu prayāge yajataśca ha || 23 ||</l>
        </lg>
        <lg n="024">
          <l>brahmaṇaḥ ṣaṭkulīyāste ṛṣayaḥ saṃśitavratāḥ |</l>
          <l>marīcayo 'trayaścaiva vasiṣṭhāḥ kratavastathā || 24 ||</l>
        </lg>
        <lg n="025">
          <l>bhṛgavo 'ṅgirasaścaiva tapasā dagdhakilbiṣāḥ |</l>
          <l>ūcurbrahmāṇamabhyetya sahitāḥ karmaṇo 'ntare || 25 ||</l>
        </lg>
        <lg n="026">
          <l>bhagavannandhakāreṇa mahatā smaḥ samāvṛtāḥ |</l>
          <l>khinnā vivadamānāśca na ca paśyāma yatparam || 26 ||</l>
        </lg>
        <lg n="027">
          <l>etaṃ naḥ saṃśayaṃ deva ciraṃ hṛdi samāsthitam |</l>
          <l>tvaṃ hi vettha yathātattvaṃ kāraṇaṃ paramaṃ hi naḥ || 27 ||</l>
        </lg>
        <lg n="028">
          <l>kiṃ paraṃ sarvabhūtānāṃ balīyaścāpi sarvataḥ |</l>
          <l>kena cādhiṣṭhitaṃ viśvaṃ ko nityaḥ kaśca śāśvataḥ || 28 ||</l>
        </lg>
        <lg n="029">
          <l>kaḥ sraṣṭā sarvabhūtānāṃ prakṛteśca pravartakaḥ |</l>
          <l>ko 'smānsarveṣu kāryeṣu prayunakti mahāmanāḥ || 29 ||</l>
        </lg>
        <lg n="030">
          <l>kasya bhūtāni vaśyāni kaḥ sarvaviniyojakaḥ |</l>
          <l>kathaṃ paśyema taṃ caiva etannaḥ śaṃsa sarvaśaḥ || 30 ||</l>
        </lg>
        <lg n="031">
          <l>evamuktastato brahmā sarveṣāmeva saṃnidhau |</l>
          <l>devānāṃ ca ṛṣīṇāṃ ca gandharvoragarakṣasām || 31 ||</l>
        </lg>
        <lg n="032">
          <l>yakṣāṇāmasurāṇāṃ ca ye ca kutra pravartakāḥ |</l>
          <l>pakṣiṇāṃ sapiśācānāṃ ye cānye tatsamīpagāḥ |</l>
          <l>utthāya prāñjaliḥ prāha rudreti triḥ plutaṃ vacaḥ || 32 ||</l>
        </lg>
        <lg n="033">
          <l>sa cāpi tapasā śakyo draṣṭuṃ nānyena kenacit |</l>
          <l>sa sraṣṭā sarvabhūtānāṃ balavāṃstanmayaṃ jagat |</l>
          <l>tasya vaśyāni bhūtāni tenedaṃ dhāryate jagat || 33 ||</l>
        </lg>
        <lg n="034">
          <l>tataste sarvalokeśā namaścakrurmahātmane || 34 ||</l>
        </lg>
        <p>ṛṣaya ūcuḥ |</p>
        <lg n="035">
          <l>kiṃ tanmahattapo deva yena dṛśyeta sa prabhuḥ |</l>
          <l>tanno vadasva deveśa varadaṃ} cābhidhatsva naḥ || 35 ||</l>
        </lg>
        <p>pitāmaha uvāca |</p>
        <lg n="036">
          <l>sattraṃ mahatsamāsadhvaṃ vāṅmanodoṣavarjitāḥ |</l>
          <l>deśaṃ ca vaḥ pravakṣyāmi yasmindeśe cariṣyatha || 36 ||</l>
        </lg>
        <lg n="037">
          <l>tato manomayaṃ cakraṃ sa sṛṣṭvā tānuvāca ha |</l>
          <l>kṣiptametanmayā cakramanuvrajata mā ciram || 37 ||</l>
        </lg>
        <lg n="038">
          <l>yatrāsya nemiḥ śīryeta sa deśastapasaḥ śubhaḥ |</l>
          <l>tato mumoca taccakraṃ te ca tatsamanuvrajan || 38 ||</l>
        </lg>
        <lg n="039">
          <l>tasya vai vrajataḥ kṣipraṃ yatra nemiraśīryata |</l>
          <l>naimiśaṃ tatsmṛtaṃ nāmnā puṇyaṃ sarvatra pūjitam || 39 ||</l>
        </lg>
        <lg n="040">
          <l>tatpūjitaṃ devamanuṣyasiddhai rakṣobhirugrairuragaiśca divyaiḥ |</l>
          <l>yakṣaiḥ sagandharvapiśācasaṃghaiḥ sarvāpsarobhiśca diteḥ sutaiśca || 40 ||</l>
        </lg>
        <lg n="041">
          <l>vipraiśca dāntaiḥ śamayogayuktaistīrthaiśca sarvairapi cāvanīdhraiḥ |</l>
          <l>gandharvavidyādharacāraṇaiśca sādhyaiśca viśvaiḥ pitṛbhiḥ stutaṃ ca || 41 ||</l>
        </lg>
        <trailer>iti skandapurāṇe caturtho 'dhyāyaḥ ||</trailer>
      </div>
      <div n="005" type="chapter">
        <p>sanatkumāra uvāca |</p>
        <lg n="001">
          <l>tannaimiśaṃ samāsādya ṛṣayo dīptatejasaḥ |</l>
          <l>divyaṃ sattraṃ samāsanta mahadvarṣasahasrikam || 1 ||</l>
        </lg>
        <lg n="002">
          <l>ekāgramanasaḥ sarve nirmamā hyanahaṃkṛtāḥ |</l>
          <l>dhyāyanto nityamīśeśaṃ sadāratanayāgnayaḥ || 2 ||</l>
        </lg>
        <lg n="003">
          <l>tanniṣṭhāstatparāḥ sarve tadyuktāstadapāśrayāḥ |</l>
          <l>sarvakriyāḥ prakurvāṇāstameva manasā gatāḥ || 3 ||</l>
        </lg>
        <lg n="004">
          <l>teṣāṃ taṃ bhāvamālakṣya mātariśvā mahātapāḥ |</l>
          <l>sarvaprāṇicaraḥ śrīmānsarvabhūtapravartakaḥ |</l>
          <l>dadau sa rūpī bhagavāndarśanaṃ sattriṇāṃ śubhaḥ || 4 ||</l>
        </lg>
        <lg n="005">
          <l>taṃ te dṛṣṭvārcayitvā ca mātariśvānamavyayam |</l>
          <l>āsīnamāsane puṇye ṛṣayaḥ saṃśitavratāḥ |</l>
          <l>papracchurudbhavaṃ kṛtsnaṃ jagataḥ pralayaṃ tathā || 5 ||</l>
        </lg>
        <lg n="006">
          <l>sthitiṃ ca kṛtsnāṃ vaṃśāṃśca yugamanvantarāṇi ca |</l>
          <l>vaṃśānucaritaṃ kṛtsnaṃ divyamānaṃ tathaiva ca || 6 ||</l>
        </lg>
        <lg n="007">
          <l>aṣṭānāṃ devayonīnāmutpattiṃ pralayaṃ tathā |</l>
          <l>pitṛsargaṃ tathāśeṣaṃ brahmaṇo mānameva ca || 7 ||</l>
        </lg>
        <lg n="008">
          <l>candrādityagatiṃ sarvāṃ tārāgrahagatiṃ tathā |</l>
          <l>sthitiṃ sarveśvarāṇāṃ ca dvīpadharmamaśeṣataḥ |</l>
          <l>varṇāśramavyavasthānaṃ yajñānāṃ ca pravartanam || 8 ||</l>
        </lg>
        <lg n="009">
          <l>etatsarvamaśeṣeṇa kathayāmāsa sa prabhuḥ |</l>
          <l>divyaṃ varṣasahasraṃ ca teṣāṃ tadabhiyāttathā || 9 ||</l>
        </lg>
        <lg n="010">
          <l>atha divyena rūpeṇa sāmavāgdiṅnirīkṣaṇā |</l>
          <l>yajurghrāṇātharvaśirāḥ śabdajihvā śubhā satī || 10 ||</l>
        </lg>
        <lg n="011">
          <l>nyāyaśrotrā niruktatvagṛkpādapadagāminī |</l>
          <l>kālabāhūrvarṣakarā divasāṅgulidhāriṇī || 11 ||</l>
        </lg>
        <lg n="012">
          <l>kalādibhiḥ parvabhiśca māsaiḥ kararuhaistathā |</l>
          <l>kalpasādhāraṇā divyā śikṣāvidyonnatastanī || 12 ||</l>
        </lg>
        <lg n="013">
          <l>chandovicitimadhyā ca mīmāṃsānābhireva ca |</l>
          <l>purāṇavistīrṇakaṭirdharmaśāstramanorathā || 13 ||</l>
        </lg>
        <lg n="014">
          <l>āśramorūrvarṇajānuryajñagulphā phalāṅguliḥ |</l>
          <l>lokavedaśarīrā ca romabhiśchāndasaiḥ śubhaiḥ || 14 ||</l>
        </lg>
        <lg n="015">
          <l>śraddhāśubhācāravastrā yogadharmābhibhāṣiṇī |</l>
          <l>vedīmadhyādviniḥsṛtya pravṛttā paramāmbhasā || 15 ||</l>
        </lg>
        <lg n="016">
          <l>tasyānte 'vabhṛthe plutya vāyunā saha saṃgatāḥ |</l>
          <l>tāmapṛcchanta kā nveṣā vāyuṃ devaṃ mahādhiyam || 16 ||</l>
        </lg>
        <lg n="017">
          <l>uvāca sa mahātejā ṛṣīndharmānubhāvitān |</l>
          <l>śuddhāḥ stha tapasā sarve mahāndharmaśca vaḥ kṛtaḥ || 17 ||</l>
        </lg>
        <lg n="018">
          <l>yasmādiyaṃ nadī puṇyā brahmalokādihāgatā |</l>
          <l>iyaṃ sarasvatī nāma brahmalokavibhūṣaṇā || 18 ||</l>
        </lg>
        <lg n="019">
          <l>prathamaṃ martyaloke 'sminyuṣmatsiddhyarthamāgatā |</l>
          <l>nāsyāḥ puṇyatamā kācittriṣu lokeṣu vidyate || 19 ||</l>
        </lg>
        <p>ṛṣaya ūcuḥ |</p>
        <lg n="020">
          <l>kathameṣā mahāpuṇyā pravṛttā brahmalokagā |</l>
          <l>kāraṇaṃ kiṃ ca tatrāsīdetadicchāma veditum || 20 ||</l>
        </lg>
        <p>vāyuruvāca |</p>
        <lg n="021">
          <l>atra vo vartayiṣyāmi itihāsaṃ purātanam |</l>
          <l>brahmaṇaścaiva saṃvādaṃ purā yajñasya caiva ha || 21 ||</l>
        </lg>
        <lg n="022">
          <l>yajñairiṣṭvā purā devo brahmā dīptena tejasā |</l>
          <l>asṛjatsarvabhūtāni sthāvarāṇi carāṇi ca || 22 ||</l>
        </lg>
        <lg n="023">
          <l>sa dṛṣṭvā dīptimāndevo dīptyā paramayā yutaḥ |</l>
          <l>avekṣamāṇaḥ svāṃl lokāṃścaturbhirmukhapaṅkajaiḥ || 23 ||</l>
        </lg>
        <lg n="024">
          <l>devādīnmanuṣyādīṃśca dṛṣṭvā dṛṣṭvā mahāmanāḥ |</l>
          <l>amanyata na me 'nyo 'sti samo loke na cādhikaḥ || 24 ||</l>
        </lg>
        <lg n="025">
          <l>yo 'hametāḥ prajāḥ sarvāḥ saptalokapratiṣṭhitāḥ |</l>
          <l>devamānuṣatiryakṣu grasāmi visṛjāmi ca || 25 ||</l>
        </lg>
        <lg n="026">
          <l>ahaṃ sraṣṭā hi bhūtānāṃ nānyaḥ kaścana vidyate |</l>
          <l>niyantā lokakartā ca na mayāsti samaḥ kvacit || 26 ||</l>
        </lg>
        <lg n="027">
          <l>tasyaivaṃ manyamānasya yajña āgānmahāmanāḥ |</l>
          <l>uvāca cainaṃ dīptātmā maivaṃ maṃsthā mahāmate |</l>
          <l>ayaṃ hi tava saṃmoho vināśāya bhaviṣyati || 27 ||</l>
        </lg>
        <lg n="028">
          <l>na yuktamīdṛśaṃ te 'dya sattvasthasyātmayoninaḥ |</l>
          <l>sraṣṭā tvaṃ caiva nānyo 'sti tathāpi na yaśaskaram || 28 ||</l>
        </lg>
        <lg n="029">
          <l>ahaṃ kartā hi bhūtānāṃ bhuvanasya tathaiva ca |</l>
          <l>karomi na ca saṃmohaṃ yathā tvaṃ deva katthase || 29 ||</l>
        </lg>
        <lg n="030">
          <l>tamuvāca tadā brahmā na tvaṃ dhārayitā vibho |</l>
          <l>ahameva hi bhūtānāṃ dhartā bhartā tathaiva ca |</l>
          <l>mayā sṛṣṭāni bhūtāni tvamevātra vimuhyase || 30 ||</l>
        </lg>
        <lg n="031">
          <l>athāgāttatra saṃvigno vedaḥ paramadīptimān |</l>
          <l>uvāca caiva tau vedo naitadevamiti prabhuḥ || 31 ||</l>
        </lg>
        <lg n="032">
          <l>ahaṃ śreṣṭho mahābhāgau na vadāmyanṛtaṃ kvacit |</l>
          <l>śṛṇudhvaṃ mama yaḥ kartā bhūtānāṃ yuvayośca ha || 32 ||</l>
        </lg>
        <lg n="033">
          <l>parameśo mahādevo rudraḥ sarvagataḥ prabhuḥ |</l>
          <l>yenāhaṃ tava dattaśca kṛtastvaṃ ca prajāpatiḥ || 33 ||</l>
        </lg>
        <lg n="034">
          <l>yajño 'yaṃ yatprasūtiśca aṇḍaṃ yatrāsti saṃsthitam |</l>
          <l>sarvaṃ tasmātprasūtaṃ vai nānyaḥ kartāsti naḥ kvacit || 34 ||</l>
        </lg>
        <lg n="035">
          <l>tamevaṃvādinaṃ devo brahmā vedamabhāṣata |</l>
          <l>ahaṃ śrutīnāṃ sarvāsāṃ netā sraṣṭā tathaiva ca || 35 ||</l>
        </lg>
        <lg n="036">
          <l>matprasādāddhi vedastvaṃ yajñaścāyaṃ na saṃśayaḥ |</l>
          <l>mūḍhau yuvāmadharmo vā bhavadbhyāmanyathā kṛtaḥ |</l>
          <l>prāyaścittaṃ caradhvaṃ vaḥ kilbiṣānmokṣyathastataḥ || 36 ||</l>
        </lg>
        <lg n="037">
          <l>evamukte tadā tena mahāñchabdo babhūva ha |</l>
          <l>ādityamaṇḍalākāramadṛśyata ca maṇḍalam |</l>
          <l>mahacchabdena mahatā upariṣṭādviyatsthitam || 37 ||</l>
        </lg>
        <lg n="038">
          <l>sa cāpi tasmādvibhraṣṭo bhūtalaṃ samupāśritaḥ |</l>
          <l>himavatkuñjamāsādya nānāvihaganāditam |</l>
          <l>vyomagaśca ciraṃ bhūtvā bhūmigaḥ sambabhūva ha || 38 ||</l>
        </lg>
        <lg n="039">
          <l>tato brahmā diśaḥ sarvā nirīkṣya mukhapaṅkajaiḥ |</l>
          <l>caturbhirna viyatsthaṃ tamapaśyatsa pitāmahaḥ || 39 ||</l>
        </lg>
        <lg n="040">
          <l>sa mukhaṃ pañcamaṃ dīptamasṛjanmūrdhni saṃsthitam |</l>
          <l>tenāpaśyadviyatsthaṃ taṃ sūryāyutasamaprabham |</l>
          <l>ādityamaṇḍalākāraṃ śabdavadghoradarśanam || 40 ||</l>
        </lg>
        <lg n="041">
          <l>taṃ dṛṣṭvā pañcamaṃ tasya śiro vai krodhajaṃ mahat |</l>
          <l>saṃvartakāgnisadṛśaṃ grasiṣyattamavardhata || 41 ||</l>
        </lg>
        <lg n="042">
          <l>vardhamānaṃ tadā tattu vaḍavāmukhasaṃnibham |</l>
          <l>dīptimacchabdavaccaiva devo 'sau dīptamaṇḍalaḥ || 42 ||</l>
        </lg>
        <lg n="043">
          <l>hastāṅguṣṭhanakhenāśu vāmenāvajñayaiva hi |</l>
          <l>cakarta tanmahadghoraṃ brahmaṇaḥ pañcamaṃ śiraḥ || 43 ||</l>
        </lg>
        <lg n="044">
          <l>dīptikṛttaśirāḥ so 'tha duḥkhenosreṇa cārditaḥ |</l>
          <l>papāta mūḍhacetā vai yogadharmavivarjitaḥ || 44 ||</l>
        </lg>
        <lg n="045">
          <l>tataḥ suptotthita iva saṃjñāṃ labdhvā mahātapāḥ |</l>
          <l>maṇḍalasthaṃ mahādevamastauṣīddīnayā girā || 45 ||</l>
        </lg>
        <p>brahmovāca |</p>
        <lg n="046">
          <l>namaḥ sahasranetrāya śatanetrāya vai namaḥ |</l>
          <l>namo vivṛtavaktrāya śatavaktrāya vai namaḥ || 46 ||</l>
        </lg>
        <lg n="047">
          <l>namaḥ sahasravaktrāya sarvavaktrāya vai namaḥ |</l>
          <l>namaḥ sahasrapādāya sarvapādāya vai namaḥ || 47 ||</l>
        </lg>
        <lg n="048">
          <l>sahasrapāṇaye caiva sarvataḥpāṇaye namaḥ |</l>
          <l>namaḥ sarvasya sraṣṭre ca draṣṭre sarvasya te namaḥ || 48 ||</l>
        </lg>
        <lg n="049">
          <l>ādityavarṇāya namaḥ śirasaśchedanāya ca |</l>
          <l>sṛṣṭipralayakartre ca sthitikartre tathā namaḥ || 49 ||</l>
        </lg>
        <lg n="050">
          <l>namaḥ sahasraliṅgāya sahasracaraṇāya ca |</l>
          <l>saṃhāraliṅgine caiva jalaliṅgāya vai namaḥ || 50 ||</l>
        </lg>
        <lg n="051">
          <l>antaścarāya sarvāya prakṛteḥ preraṇāya ca |</l>
          <l>vyāpine sarvasattvānāṃ puruṣaprerakāya ca || 51 ||</l>
        </lg>
        <lg n="052">
          <l>indriyārthaviśeṣāya tathā niyamakāriṇe |</l>
          <l>bhūtabhavyāya śarvāya nityaṃ sattvavadāya ca || 52 ||</l>
        </lg>
        <lg n="053">
          <l>tvameva sraṣṭā lokānāṃ mantā dātā tathā vibho |</l>
          <l>śaraṇāgatāya dāntāya prasādaṃ kartumarhasi || 53 ||</l>
        </lg>
        <lg n="054">
          <l>tasyaivaṃ stuvataḥ samyagbhāvena parameṇa ha |</l>
          <l>sa tasmai devadeveśo divyaṃ cakṣuradāttadā || 54 ||</l>
        </lg>
        <lg n="055">
          <l>cakṣuṣā tena sa tadā brahmā lokapitāmahaḥ |</l>
          <l>vimāne sūryasaṃkāśe tejorāśimapaśyata || 55 ||</l>
        </lg>
        <lg n="056">
          <l>tasya madhyāttato vācaṃ mahatīṃ samaśṛṇvata |</l>
          <l>gambhīrāṃ madhurāṃ yuktāmatha sampannalakṣaṇām |</l>
          <l>viśadāṃ putra putreti pūrvaṃ devena coditām || 56 ||</l>
        </lg>
        <lg n="057">
          <l>saṃsvedātputra utpanno yattubhyaṃ nīlalohitaḥ |</l>
          <l>yacca pūrvaṃ mayā proktastvaṃ tadā sutamārgaṇe || 57 ||</l>
        </lg>
        <lg n="058">
          <l>madīyo gaṇapo yaste manmūrtiśca bhaviṣyati |</l>
          <l>sa prāpya paramaṃ jñānaṃ mūḍha tvā vinayiṣyati || 58 ||</l>
        </lg>
        <lg n="059">
          <l>tasyeyaṃ phalaniṣpattiḥ śirasaśchedanaṃ tava |</l>
          <l>mayaiva kāritā tena nirvṛtaścādhunā bhava || 59 ||</l>
        </lg>
        <lg n="060">
          <l>tasya caivotpathasthasya yajñasya tu mahāmate |</l>
          <l>śiraśchetsyatyasāveva kasmiṃścitkāraṇāntare |</l>
          <l>stavenānena tuṣṭo 'smi kiṃ dadāni ca te 'nagha || 60 ||</l>
        </lg>
        <p>vāyuruvāca |</p>
        <lg n="061">
          <l>tataḥ sa bhagavānhṛṣṭaḥ praṇamya śubhayā girā |</l>
          <l>uvāca prāñjalirbhūtvā lakṣyālakṣyaṃ tamīśvaram || 61 ||</l>
        </lg>
        <lg n="062">
          <l>bhagavannaiva me duḥkhaṃ darśanātte prabādhate |</l>
          <l>icchāmi śiraso hyasya dhāraṇaṃ sarvadā tvayā |</l>
          <l>nanu smareyametacca śirasaśchedanaṃ vibho || 62 ||</l>
        </lg>
        <lg n="063">
          <l>bhūyaścādharmakāryebhyastvayaivecche nivāraṇam |</l>
          <l>tathā ca kṛtyamuddiśya paśyeyaṃ tvā yathāsukham || 63 ||</l>
        </lg>
        <lg n="064">
          <l>vijñaptiṃ brahmaṇaḥ śrutvā provāca bhuvaneśvaraḥ |</l>
          <l>sa eva sutasaṃjñaste manmūrtirnīlalohitaḥ |</l>
          <l>śiraśchetsyati yajñasya bibhartsyati śiraśca te || 64 ||</l>
        </lg>
        <lg n="065">
          <l>ityuktvā devadeveśastatraivāntaradhīyata |</l>
          <l>gate tasminmahādeve brahmā lokapitāmahaḥ |</l>
          <l>sayajñaḥ sahavedaśca svaṃ lokaṃ pratyapadyata || 65 ||</l>
        </lg>
        <p>vāyuruvāca |</p>
        <lg n="066">
          <l>ya imaṃ śṛṇuyānmartyo guhyaṃ vedārthasaṃmitam |</l>
          <l>sa dehabhedamāsādya sāyujyaṃ brahmaṇo vrajet || 66 ||</l>
        </lg>
        <lg n="067">
          <l>yaścemaṃ paṭhate nityaṃ brāhmaṇānāṃ samīpataḥ |</l>
          <l>sa sarvapāpanirmukto rudraloke mahīyate || 67 ||</l>
        </lg>
        <lg n="068">
          <l>nāputraśiṣyayogibhya idamākhyānamaiśvaram |</l>
          <l>ākhyeyaṃ nāpi cājñāya na śaṭhāya na mānine || 68 ||</l>
        </lg>
        <lg n="069">
          <l>idaṃ mahaddivyamadharmaśāsanaṃ paṭhetsadā brāhmaṇavaidyasaṃsadi |</l>
          <l>kṛtāvakāśo bhavatīha mānavaḥ śarīrabhede praviśetpitāmaham || 69 ||</l>
        </lg>
        <trailer>iti skandapurāṇe pañcamo 'dhyāyaḥ ||</trailer>
      </div>
      <div n="006" type="chapter">
        <p>sanatkumāra uvāca |</p>
        <lg n="001">
          <l>tataḥ sa bhagavāndevaḥ kapardī nīlalohitaḥ |</l>
          <l>ājñayā parameśasya jagrāha brahmaṇaḥ śiraḥ || 1 ||</l>
        </lg>
        <lg n="002">
          <l>tadgṛhītvā śiro dīptaṃ rūpaṃ vikṛtamāsthitaḥ |</l>
          <l>yogakrīḍāṃ samāsthāya bhaikṣāya pracacāra ha || 2 ||</l>
        </lg>
        <lg n="003">
          <l>sa devaveśmani tadā bhikṣārthamagamaddvijāḥ |</l>
          <l>na cāsya kaścittāṃ bhikṣāmanurūpāmadādvibhoḥ || 3 ||</l>
        </lg>
        <lg n="004">
          <l>abhyagātsaṃkrameṇaiva veśma viṣṇormahātmanaḥ |</l>
          <l>tasyātiṣṭhata sa dvāri bhikṣāmuccārayañchubhām || 4 ||</l>
        </lg>
        <lg n="005">
          <l>sa dṛṣṭvā tadupasthaṃ tu viṣṇurvai yogacakṣuṣā |</l>
          <l>śirāṃ lalāṭātsambhidya raktadhārāmapātayat |</l>
          <l>papāta sā ca vistīrṇā yojanārdhaśataṃ tadā || 5 ||</l>
        </lg>
        <lg n="006">
          <l>tayā patantyā viprendrā bahūnyabdāni dhārayā |</l>
          <l>pitāmahakapālasya nārdhamapyabhipūritam |</l>
          <l>tamuvāca tato devaḥ prahasya vacanaṃ śubham || 6 ||</l>
        </lg>
        <lg n="007">
          <l>sakṛtkanyāḥ pradīyante sakṛdagniśca jāyate |</l>
          <l>sakṛdrājāno bruvate sakṛdbhikṣā pradīyate || 7 ||</l>
        </lg>
        <lg n="008">
          <l>tuṣṭo 'smi tava dānena yuktenānena mānada |</l>
          <l>varaṃ varaya bhadraṃ te varado 'smi tavādya vai || 8 ||</l>
        </lg>
        <p>viṣṇuruvāca |</p>
        <lg n="009">
          <l>eṣa eva varaḥ ślāghyo yadahaṃ devatādhipam |</l>
          <l>paśyāmi śaṃkaraṃ devamugraṃ śarvaṃ kapardinam || 9 ||</l>
        </lg>
        <lg n="010">
          <l>devaśchāyāṃ tato vīkṣya kapālasthe tadā rase |</l>
          <l>sasarja puruṣaṃ dīptaṃ viṣṇoḥ sadṛśamūrjitam || 10 ||</l>
        </lg>
        <lg n="011">
          <l>tamāhāthākṣayaścāsi ajarāmara eva ca |</l>
          <l>yuddheṣu cāpratidvandvī sakhā viṣṇoranuttamaḥ |</l>
          <l>devakāryakaraḥ śrīmānsahānena carasva ca || 11 ||</l>
        </lg>
        <lg n="012">
          <l>nārāsu janma yasmātte viṣṇudehodbhavāsu ca |</l>
          <l>narastasmāddhi nāmnā tvaṃ priyaścāsya bhaviṣyasi || 12 ||</l>
        </lg>
        <p>vāyuruvāca |</p>
        <lg n="013">
          <l>taṃ tadāśvāsya nikṣipya naraṃ viṣṇoḥ svayaṃ prabhuḥ |</l>
          <l>agamadbrahmasadanaṃ tau cāviviśaturgṛham || 13 ||</l>
        </lg>
        <lg n="014">
          <l>ya idaṃ narajanmeha śṛṇuyādvā paṭheta vā |</l>
          <l>sa kīrtyā parayā yukto viṣṇuloke mahīyate || 14 ||</l>
        </lg>
        <trailer>iti skandapurāṇe ṣaṣṭho 'dhyāyaḥ ||</trailer>
      </div>
      <div n="007" type="chapter">
        <p>vāyuruvāca |</p>
        <lg n="001">
          <l>brahmalokaṃ samāsādya bhagavānsarvalokapaḥ |</l>
          <l>bhaikṣyaṃ bhaikṣyamiti procya dvāre samavatiṣṭhata || 1 ||</l>
        </lg>
        <lg n="002">
          <l>taṃ dṛṣṭvā vikṛtaṃ brahmā kapālakarabhūṣaṇam |</l>
          <l>jñātvā yogena mahatā tuṣṭāva bhuvaneśvaram || 2 ||</l>
        </lg>
        <lg n="003">
          <l>tasya tuṣṭastadā devo varado 'smītyabhāṣata |</l>
          <l>vṛṇīṣva varamavyagro yaste manasi vartate || 3 ||</l>
        </lg>
        <p>brahmovāca |</p>
        <lg n="004">
          <l>icchāmi devadeveśa tvayā cihnamidaṃ kṛtam |</l>
          <l>yena cihnena loko 'yaṃ cihnitaḥ syājjagatpate || 4 ||</l>
        </lg>
        <lg n="005">
          <l>tasya tadvacanaṃ śrutvā bhagavānvadatāṃ varaḥ |</l>
          <l>sarvaśrutimayaṃ brahma omiti vyājahāra ha || 5 ||</l>
        </lg>
        <lg n="006">
          <l>śambhorvyāhāramātreṇa vāgiyaṃ divyarūpiṇī |</l>
          <l>niḥsṛtā vadanāddevī prahvā samavatiṣṭhata || 6 ||</l>
        </lg>
        <lg n="007">
          <l>tāmuvāca tadā devo vācā saṃjīvayanniva |</l>
          <l>yasmāttvamakṣaro bhūtvā mama vāco viniḥsṛtā |</l>
          <l>sarvavidyādhidevī tvaṃ tasmāddevi bhaviṣyasi || 7 ||</l>
        </lg>
        <lg n="008">
          <l>yasmādbrahmasaraścedaṃ mukhaṃ mama samāśritā |</l>
          <l>tasmātsarasvatītyeva loke khyātiṃ gamiṣyasi || 8 ||</l>
        </lg>
        <lg n="009">
          <l>imaṃ lokaṃ varāmbhobhiḥ pāvayitvā ca suprabhe |</l>
          <l>sarvāṃl lokāṃstārayitrī punastvaṃ nātra saṃśayaḥ || 9 ||</l>
        </lg>
        <lg n="010">
          <l>yajñabhāgaṃ ca devāste dāsyanti sapitāmahāḥ |</l>
          <l>puṇyā ca sarvasaritāṃ bhaviṣyasi na saṃśayaḥ || 10 ||</l>
        </lg>
        <lg n="011">
          <l>tataḥ sā samanujñātā śaṃkareṇa vibhāvinī |</l>
          <l>cakre brahmasaraḥ puṇyaṃ brahmaloke 'tipāvanam || 11 ||</l>
        </lg>
        <lg n="012">
          <l>toyāmṛtasusampūrṇaṃ svarṇapadmopaśobhitam |</l>
          <l>nānāpakṣigaṇākīrṇaṃ mīnasaṃkṣobhitodakam |</l>
          <l>tato viniḥsṛtā bhūyaḥ semaṃ lokamapāvayat || 12 ||</l>
        </lg>
        <lg n="013">
          <l>taṃ gṛhītvā mahādevaḥ kapālamamitaujasam |</l>
          <l>imaṃ lokamanuprāpya deśe śreṣṭhe 'vatiṣṭhata || 13 ||</l>
        </lg>
        <lg n="014">
          <l>tatra tacca mahaddivyaṃ kapālaṃ devatādhipaḥ |</l>
          <l>sthāpayāmāsa dīptārcirgaṇānāmagrataḥ prabhuḥ || 14 ||</l>
        </lg>
        <lg n="015">
          <l>tatsthāpitamatho dṛṣṭvā gaṇāḥ sarve mahātmanaḥ |</l>
          <l>anadansumahānādaṃ nādayanto diśo daśa |</l>
          <l>kṣubdhārṇavāśaniprakhyaṃ nabho yena vyaśīryata || 15 ||</l>
        </lg>
        <lg n="016">
          <l>tena śabdena ghoreṇa asuro devakaṇṭakaḥ |</l>
          <l>hālāhala iti khyātastaṃ deśaṃ so 'bhyagacchata || 16 ||</l>
        </lg>
        <lg n="017">
          <l>amṛṣyamāṇaḥ krodhāndho durātmā yajñanāśakaḥ |</l>
          <l>brahmadattavaraścaiva avadhyaḥ sarvajantubhiḥ |</l>
          <l>mahiṣaśchannarūpāṇāmasurāṇāṃ śatairvṛtaḥ || 17 ||</l>
        </lg>
        <lg n="018">
          <l>tamāpatantaṃ sakrodhaṃ mahiṣaṃ devakaṇṭakam |</l>
          <l>samprekṣyāha gaṇādhyakṣo gaṇānsarvānpinākinaḥ || 18 ||</l>
        </lg>
        <lg n="019">
          <l>daityo 'yaṃ gaṇapā duṣṭastrailokyasurakaṇṭakaḥ |</l>
          <l>āyāti tvarito yūyaṃ tasmādenaṃ nihanyatha || 19 ||</l>
        </lg>
        <lg n="020">
          <l>tataste gaṇapāḥ sarve samāyāntaṃ suradviṣam |</l>
          <l>bhittvā śūlena saṃkruddhā vigatāsuṃ ca cakrire || 20 ||</l>
        </lg>
        <lg n="021">
          <l>hate tasmiṃstadā devo diśaḥ sarvā avaikṣata |</l>
          <l>tābhyaḥ piśācā vṛttāsyāḥ piśācyaśca mahābalāḥ |</l>
          <l>abhyagacchanta deveśaṃ tābhyastaṃ vinivedayat || 21 ||</l>
        </lg>
        <lg n="022">
          <l>sa tābhirupayuktaśca viniyuktaśca sarvaśaḥ |</l>
          <l>tameva cāpyathāvāsaṃ devādiṣṭaṃ prapedire || 22 ||</l>
        </lg>
        <lg n="023">
          <l>bhakṣayanti sma mahiṣaṃ mitvā mitvā yatastu tāḥ |</l>
          <l>kapālamātaraḥ proktāstasmāddevena dhīmatā || 23 ||</l>
        </lg>
        <lg n="024">
          <l>kapālaṃ sthāpitaṃ yasmāttasmindeśe pinākinā |</l>
          <l>mahākapālaṃ tattasmāttriṣu lokeṣu gadyate || 24 ||</l>
        </lg>
        <lg n="025">
          <l>sthāpitasya kapālasya yathoktamabhavattadā |</l>
          <l>khyātaṃ śivataḍāgaṃ tatsarvapāpapramocanam || 25 ||</l>
        </lg>
        <lg n="026">
          <l>āgatyātha tato brahmā devatānāṃ gaṇairvṛtaḥ |</l>
          <l>kapardinamupāmantrya taṃ deśaṃ so 'nvagṛhṇata || 26 ||</l>
        </lg>
        <lg n="027">
          <l>ardhayojanavistīrṇaṃ kṣetrametatsamantataḥ |</l>
          <l>bhaviṣyati na saṃdehaḥ siddhakṣetraṃ mahātmanaḥ || 27 ||</l>
        </lg>
        <lg n="028">
          <l>śmeti hi procyate pāpaṃ kṣayaṃ śānaṃ vidurbudhāḥ |</l>
          <l>dhyānena niyamaiścaiva śmaśānaṃ tena saṃjñitam |</l>
          <l>guhyaṃ devātidevasya paraṃ priyamanuttamam || 28 ||</l>
        </lg>
        <lg n="029">
          <l>evaṃ tatra naraḥ pāpaṃ sarvameva prahāsyati |</l>
          <l>trirātropoṣitaścaiva arcayitvā vṛṣadhvajam |</l>
          <l>rājasūyāśvamedhābhyāṃ phalaṃ yattadavāpsyati || 29 ||</l>
        </lg>
        <lg n="030">
          <l>yaśca prāṇānpriyāṃstatra parityakṣyati mānavaḥ |</l>
          <l>sa guhyagaṇadevānāṃ samatāṃ samavāpsyati || 30 ||</l>
        </lg>
        <p>vāyuruvāca |</p>
        <lg n="031">
          <l>tataḥ sa tatra saṃsthāpya devasyārcādvayaṃ śubham |</l>
          <l>śūleśvaraṃ mahākāyaṃ rudrasyāyatanaṃ śubham || 31 ||</l>
        </lg>
        <lg n="032">
          <l>tatrābhigamanādeva kṛtvā pāpasya saṃkṣayam |</l>
          <l>rudralokamavāpnoti sa prāhaivaṃ pitāmahaḥ || 32 ||</l>
        </lg>
        <lg n="033">
          <l>yatra cāpi śirastasya ciccheda bhuvaneśvaraḥ |</l>
          <l>kaśmīraḥ so 'bhavannāmnā deśaḥ puṇyatamaḥ sadā || 33 ||</l>
        </lg>
        <lg n="034">
          <l>tato devaḥ saha gaṇai rūpaṃ vikṛtamāsthitaḥ |</l>
          <l>paśyatāṃ sarvadevānāmantardhānamagātprabhuḥ || 34 ||</l>
        </lg>
        <lg n="035">
          <l>gate ca devanāthe 'tha kapālasthānamavyayam |</l>
          <l>sarvatīrthābhiṣekasya phalena samayojayat || 35 ||</l>
        </lg>
        <lg n="036">
          <l>tadadyāpi mahaddivyaṃ sarastatra pradṛśyate |</l>
          <l>mahākapālaṃ viprendrāḥ svargāstatrākṣayāḥ smṛtāḥ || 36 ||</l>
        </lg>
        <lg n="037">
          <l>idaṃ śubhaṃ divyamadharmanāśanaṃ mahāphalaṃ sendrasurāsurārcitam |</l>
          <l>mahākapālaṃ prakṛtopadarśanaṃ sureśalokādivigāhane hitam || 37 ||</l>
        </lg>
        <lg n="038">
          <l>tapodhanaiḥ siddhagaṇaiśca saṃstutaṃ diviṣṭhatulyadvijarājamaṇḍale |</l>
          <l>paṭhennaro yaḥ śṛṇuyācca sarvadā tripiṣṭapaṃ gacchati so 'bhinanditaḥ || 38 ||</l>
        </lg>
        <trailer>iti skandapurāṇe saptamo 'dhyāyaḥ ||</trailer>
      </div>
      <div n="008" type="chapter">
        <p>vāyuruvāca |</p>
        <lg n="001">
          <l>evameṣā bhagavatī brahmalokānusāriṇī |</l>
          <l>yuṣmākaṃ dharmasiddhyarthaṃ vedīmadhyādvyavartata || 1 ||</l>
        </lg>
        <p>sanatkumāra uvāca |</p>
        <lg n="002">
          <l>evaṃ teṣāṃ samāpte 'tha sattre varṣasahasrike |</l>
          <l>pravṛttāyāṃ sarasvatyāmagāttatra pitāmahaḥ || 2 ||</l>
        </lg>
        <p>brahmovāca |</p>
        <lg n="003">
          <l>bhūyo 'nyena ha sattreṇa yajadhvaṃ devamīśvaram |</l>
          <l>yadā vo bhavitā vighnaṃ tadā niṣkalmaṣaṃ tapaḥ || 3 ||</l>
        </lg>
        <lg n="004">
          <l>vighnaṃ taccaiva saṃtīrya tapastaptvā ca bhāsvaram |</l>
          <l>yogaṃ prāpya mahadyuktāstato drakṣyatha śaṃkaram || 4 ||</l>
        </lg>
        <lg n="005">
          <l>tathetyuktvā gate tasminsattrāṇyājahrire tadā |</l>
          <l>bahūni vividhākārāṇyabhiyuktā mahāvratāḥ || 5 ||</l>
        </lg>
        <lg n="006">
          <l>niḥsomāṃ pṛthivīṃ kṛtvā kṛtsnāmetāṃ tato dvijāḥ |</l>
          <l>rājānaṃ somamānāyya abhiṣektumiyeṣire || 6 ||</l>
        </lg>
        <lg n="007">
          <l>atha so 'pi kṛtātithyaḥ adṛśyena durātmanā |</l>
          <l>svarbhānunā hṛtaḥ somastataste duḥkhitābhavan || 7 ||</l>
        </lg>
        <lg n="008">
          <l>te gatvā munayaḥ sarve kalāpagrāmavāsinaḥ |</l>
          <l>purūravasamānīya rājānaṃ te 'bhyaṣecayan || 8 ||</l>
        </lg>
        <lg n="009">
          <l>ūcuścainaṃ mahābhāgā hṛtaḥ somo hi naḥ prabho |</l>
          <l>kenāpi tadbhavānkṣipramihānayatu mā ciram || 9 ||</l>
        </lg>
        <lg n="010">
          <l>sa evamukto mṛgayanna tamāsādayatprabhuḥ |</l>
          <l>uvāca sa tadā viprānpraṇamya bhayapīḍitaḥ || 10 ||</l>
        </lg>
        <lg n="011">
          <l>paramaṃ yatnamāsthāya mayā somo 'bhimārgitaḥ |</l>
          <l>na ca taṃ vedmi kenāsau kva vā nīta iti prabhuḥ || 11 ||</l>
        </lg>
        <lg n="012">
          <l>tamevaṃvādinaṃ kruddhā ṛṣayaḥ saṃśitavratāḥ |</l>
          <l>ūcuḥ sarve susaṃrabdhā ilāputraṃ mahāmatim || 12 ||</l>
        </lg>
        <lg n="013">
          <l>bhavānrājā kutastrātā kṛto 'smābhirbhayārditaiḥ |</l>
          <l>na ca nastadbhayaṃ śakto vināśayitumāśvapi || 13 ||</l>
        </lg>
        <lg n="014">
          <l>viṣayeṣvatisaktātmā yogāttaṃ nānupaśyasi |</l>
          <l>tasmādvirodhamāsthāya dvijebhyo vadhamāpsyasi || 14 ||</l>
        </lg>
        <lg n="015">
          <l>vayameva hi rājānamānayiṣyāma durvidam |</l>
          <l>tapasā svena rājendra paśya no balamuttamam || 15 ||</l>
        </lg>
        <lg n="016">
          <l>tataste ṛṣayaḥ sarve tapasā dagdhakilbiṣāḥ |</l>
          <l>astuvanvāgbhiriṣṭābhirgāyatrīṃ vedabhāvinīm || 16 ||</l>
        </lg>
        <lg n="017">
          <l>stuvatāṃ tu tatasteṣāṃ gāyatrī vedabhāvinī |</l>
          <l>rūpiṇī darśanaṃ prādāduvācedaṃ ca tāndvijān || 17 ||</l>
        </lg>
        <lg n="018">
          <l>tuṣṭāsmi vatsāḥ kiṃ vo 'dya karomi varadāsmi vaḥ |</l>
          <l>brūta tatkṛtameveha bhaviṣyati na saṃśayaḥ || 18 ||</l>
        </lg>
        <p>ṛṣaya ūcuḥ |</p>
        <lg n="019">
          <l>somo no 'pahṛto devi kenāpi sudurātmanā |</l>
          <l>tamānaya namaste 'stu eṣa no vara uttamaḥ || 19 ||</l>
        </lg>
        <p>sanatkumāra uvāca |</p>
        <lg n="020">
          <l>sā tathoktā viniścitya dṛṣṭvā divyena cakṣuṣā |</l>
          <l>śyenībhūtā jagāmāśu svarbhānumasuraṃ prati || 20 ||</l>
        </lg>
        <lg n="021">
          <l>vyagrāṇāmasurāṇāṃ sā gṛhītvā somamāgatā |</l>
          <l>āgamya tānṛṣīnprāha ayaṃ somo 'bhiṣūyatām || 21 ||</l>
        </lg>
        <lg n="022">
          <l>te tamāsādya ṛṣayaḥ prāpya yajñaphalaṃ mahat |</l>
          <l>amanyanta tapo 'smākaṃ niṣkalmaṣamiti dvijāḥ || 22 ||</l>
        </lg>
        <lg n="023">
          <l>tatastatra svayaṃ brahmā saha devoragādibhiḥ |</l>
          <l>āgatya tānṛṣīnprāha tapaḥ kuruta mā ciram || 23 ||</l>
        </lg>
        <lg n="024">
          <l>te saha brahmaṇā gatvā mainākaṃ parvatottamam |</l>
          <l>sarvairdevagaṇaiḥ sārdhaṃ tapaśceruḥ samāhitāḥ || 24 ||</l>
        </lg>
        <lg n="025">
          <l>teṣāṃ kālena mahatā tapasā bhāvitātmanām |</l>
          <l>yogapravṛttirabhavatsūkṣmayuktāstatastu te || 25 ||</l>
        </lg>
        <lg n="026">
          <l>te yuktā brahmaṇā sārdhamṛṣayaḥ saha devataiḥ |</l>
          <l>maheśvare manaḥ sthāpya niścalopalavatsthitāḥ || 26 ||</l>
        </lg>
        <lg n="027">
          <l>atha teṣāṃ mahādevaḥ pinākī nīlalohitaḥ |</l>
          <l>abhyagacchata taṃ deśaṃ vimānenārkatejasā || 27 ||</l>
        </lg>
        <lg n="028">
          <l>tadbhāvabhāvitāñjñātvā sadbhāvena pareṇa ha |</l>
          <l>uvāca meghanirhrādaḥ śatadundubhinisvanaḥ || 28 ||</l>
        </lg>
        <lg n="029">
          <l>bho bho sabrahmakā devāḥ saviṣṇuṛṣicāraṇāḥ |</l>
          <l>divyaṃ cakṣuḥ prayacchāmi paśyadhvaṃ māṃ yathepsitam || 29 ||</l>
        </lg>
        <p>sanatkumāra uvāca |</p>
        <lg n="030">
          <l>apaśyanta tataḥ sarve sūryāyutasamaprabham |</l>
          <l>vimānaṃ merusaṃkāśaṃ nānāratnavibhūṣitaṃ || 30 ||</l>
        </lg>
        <lg n="031">
          <l>tasya madhye 'gnikūṭaṃ ca sumahaddīptimāsthitam |</l>
          <l>jvālāmālāparikṣiptamarcibhirupaśobhitam || 31 ||</l>
        </lg>
        <lg n="032">
          <l>daṃṣṭrākarālavadanaṃ pradīptānalalocanam |</l>
          <l>tretāgnipiṅgalajaṭaṃ bhujagābaddhamekhalam || 32 ||</l>
        </lg>
        <lg n="033">
          <l>mṛṣṭakuṇḍalinaṃ caiva śūlāsaktamahākaram |</l>
          <l>pinākinaṃ daṇḍahastaṃ mudgarāśanipāṇinam || 33 ||</l>
        </lg>
        <lg n="034">
          <l>asipaṭṭisahastaṃ ca cakriṇaṃ cordhvamehanam |</l>
          <l>akṣasūtrakaraṃ caiva duṣprekṣyamakṛtātmabhiḥ |</l>
          <l>candrādityagrahaiścaiva kṛtasragupabhūṣaṇam || 34 ||</l>
        </lg>
        <lg n="035">
          <l>tamapaśyanta te sarve devā divyena cakṣuṣā |</l>
          <l>yaṃ dṛṣṭvā na bhavenmṛtyurmartyasyāpi kadācana || 35 ||</l>
        </lg>
        <lg n="036">
          <l>tapasā viniyogayoginaḥ praṇamanto bhavamindunirmalam |</l>
          <l>viyatīśvaradattacakṣuṣaḥ saha devairmunayo mudānvitāḥ || 36 ||</l>
        </lg>
        <lg n="037">
          <l>prasamīkṣya mahāsureśakālaṃ manasā cāpi vicārya durvisahyam |</l>
          <l>praṇamanti gatātmabhāvacintāḥ saha devairjagadudbhavaṃ stuvantaḥ || 37 ||</l>
        </lg>
        <trailer>iti skandapurāṇe aṣṭamo 'dhyāyaḥ ||</trailer>
      </div>
      <div n="009" type="chapter">
        <p>sanatkumāra uvāca |</p>
        <lg n="001">
          <l>te dṛṣṭvā devadeveśaṃ sarve sabrahmakāḥ surāḥ |</l>
          <l>astuvanvāgbhiriṣṭābhiḥ praṇamya vṛṣavāhanam || 1 ||</l>
        </lg>
        <p>pitāmaha uvāca |</p>
        <lg n="002">
          <l>namaḥ śivāya somāya bhaktānāṃ bhayahāriṇe |</l>
          <l>namaḥ śūlāgrahastāya kamaṇḍaludharāya ca || 2 ||</l>
        </lg>
        <lg n="003">
          <l>daṇḍine nīlakaṇṭhāya karāladaśanāya ca |</l>
          <l>tretāgnidīptanetrāya trinetrāya harāya ca || 3 ||</l>
        </lg>
        <lg n="004">
          <l>namaḥ pinākine caiva namo 'stvaśanidhāriṇe |</l>
          <l>vyālayajñopavītāya kuṇḍalābharaṇāya ca || 4 ||</l>
        </lg>
        <lg n="005">
          <l>namaścakradharāyaiva vyāghracarmadharāya ca |</l>
          <l>kṛṣṇājinottarīyāya sarpamekhaline tathā || 5 ||</l>
        </lg>
        <lg n="006">
          <l>varadātre ca rudrāya sarasvatīsṛje tathā |</l>
          <l>somasūryarkṣamālāya akṣasūtrakarāya ca || 6 ||</l>
        </lg>
        <lg n="007">
          <l>jvālāmālāsahasrāya ūrdhvaliṅgāya vai namaḥ |</l>
          <l>namaḥ parvatavāsāya śirohartre ca me purā || 7 ||</l>
        </lg>
        <lg n="008">
          <l>hālāhalavināśāya kapālavaradhāriṇe |</l>
          <l>vimānavaravāhāya janakāya mamaiva ca |</l>
          <l>varadāya variṣṭhāya śmaśānarataye namaḥ || 8 ||</l>
        </lg>
        <lg n="009">
          <l>namo narasya kartre ca sthitikartre namaḥ sadā |</l>
          <l>utpattipralayānāṃ ca kartre sarvasahāya ca || 9 ||</l>
        </lg>
        <lg n="010">
          <l>ṛṣidaivatanāthāya sarvabhūtādhipāya ca |</l>
          <l>śivaḥ saumyaśca deveśa bhava no bhaktavatsala || 10 ||</l>
        </lg>
        <p>sanatkumāra uvāca |</p>
        <lg n="011">
          <l>brahmaṇyathaivaṃ stuvati devadevaḥ sa lokapaḥ |</l>
          <l>uvāca tuṣṭastāndevānṛṣīṃśca tapasaidhitān || 11 ||</l>
        </lg>
        <lg n="012">
          <l>tuṣṭo 'smyanena vaḥ samyaktapasā ṛṣidevatāḥ |</l>
          <l>varaṃ brūta pradāsyāmi suniścintya sa ucyatām || 12 ||</l>
        </lg>
        <p>sanatkumāra uvāca |</p>
        <lg n="013">
          <l>atha sarvānabhiprekṣya saṃtuṣṭāṃstapasaidhitān |</l>
          <l>darśanenaiva viprendra brahmā vacanamabravīt || 13 ||</l>
        </lg>
        <p>brahmovāca |</p>
        <lg n="014">
          <l>yadi tuṣṭo 'si deveśa yadi deyo varaśca naḥ |</l>
          <l>tasmācchivaśca saumyaśca dṛśyaścaiva bhavasva naḥ || 14 ||</l>
        </lg>
        <lg n="015">
          <l>sukhasaṃvyavahāryaśca nityaṃ tuṣṭamanāstathā |</l>
          <l>sarvakāryeṣu ca sadā hitaḥ pathyaśca śaṃkaraḥ || 15 ||</l>
        </lg>
        <lg n="016">
          <l>saha devyā sasūnuśca saha devagaṇairapi |</l>
          <l>eṣa no dīyatāṃ deva varo varasahasrada || 16 ||</l>
        </lg>
        <p>sanatkumāra uvāca |</p>
        <lg n="017">
          <l>evamuktaḥ sa bhagavānbrahmaṇā devasattamaḥ |</l>
          <l>svakaṃ tejo mahaddivyaṃ vyasṛjatsarvayogavit || 17 ||</l>
        </lg>
        <lg n="018">
          <l>ardhena tejasaḥ svasya mukhādulkāṃ sasarja ha |</l>
          <l>tāmāha bhava nārīti bhagavānviśvarūpadhṛk || 18 ||</l>
        </lg>
        <lg n="019">
          <l>sākāśaṃ dyāṃ ca bhūmiṃ ca mahimnā vyāpya viṣṭhitā |</l>
          <l>upatasthe ca deveśaṃ dīpyamānā yathā taḍit || 19 ||</l>
        </lg>
        <lg n="020">
          <l>tāmāha prahasandevo devīṃ kamalalocanām |</l>
          <l>brahmāṇaṃ devi varadamārādhaya śucismite || 20 ||</l>
        </lg>
        <lg n="021">
          <l>sā tatheti pratijñāya tapastaptuṃ pracakrame |</l>
          <l>rudraśca tānṛṣīnāha śṛṇudhvaṃ mama toṣaṇe |</l>
          <l>phalaṃ phalavatāṃ śreṣṭhā yadbravīmi tapodhanāḥ || 21 ||</l>
        </lg>
        <lg n="022">
          <l>amarā jarayā tyaktā arogā janmavarjitāḥ |</l>
          <l>madbhaktāstapasā yuktā ihaiva ca nivatsyatha || 22 ||</l>
        </lg>
        <lg n="023">
          <l>ayaṃ caivāśramaḥ śreṣṭhaḥ svarṇaśṛṅgo 'calottamaḥ |</l>
          <l>puṇyaṃ pavitraṃ sthānaṃ vai bhaviṣyati na saṃśayaḥ || 23 ||</l>
        </lg>
        <lg n="024">
          <l>maināke parvate śreṣṭhe svarṇo 'hamabhavaṃ yataḥ |</l>
          <l>svarṇākṣīṃ cāsṛjaṃ devīṃ svarṇākṣaṃ tena tatsmṛtam || 24 ||</l>
        </lg>
        <lg n="025">
          <l>svarṇākṣe ṛṣayo yūyaṃ ṣaṭkulīyāstapodhanāḥ |</l>
          <l>nivatsyatha mayājñaptāḥ svarṇākṣaṃ vai tataśca ha |</l>
          <l>samantādyojanaṃ kṣetraṃ pavitraṃ tanna saṃśayaḥ || 25 ||</l>
        </lg>
        <lg n="026">
          <l>devagandharvacaritamapsarogaṇasevitam |</l>
          <l>siṃhebhaśarabhākīrṇaṃ śārdūlarkṣamṛgākulam |</l>
          <l>anekavihagākīrṇaṃ latāvṛkṣakṣupākulam || 26 ||</l>
        </lg>
        <lg n="027">
          <l>brahmacārī niyamavāñjitakrodho jitendriyaḥ |</l>
          <l>upoṣya triguṇāṃ rātriṃ caruṃ kṛtvā nivedya ca |</l>
          <l>yatra tatra mṛtaḥ so 'pi brahmaloke nivatsyati || 27 ||</l>
        </lg>
        <lg n="028">
          <l>yo 'pyevameva kāmātmā paśyettatra vṛṣadhvajam |</l>
          <l>gosahasraphalaṃ so 'pi matprasādādavāpsyati |</l>
          <l>niyamena mṛtaścātra mayā saha cariṣyati || 28 ||</l>
        </lg>
        <lg n="029">
          <l>yāvatsthāsyanti lokāśca mainākaścāpyayaṃ giriḥ |</l>
          <l>tāvatsaha mayā devā matprasādāccariṣyatha || 29 ||</l>
        </lg>
        <lg n="030">
          <l>evaṃ sa tānṛṣīnuktvā dṛṣṭvā saumyena cakṣuṣā |</l>
          <l>paśyatāmeva sarveṣāṃ tatraivāntaradhīyata || 30 ||</l>
        </lg>
        <p>sanatkumāra uvāca |</p>
        <lg n="031">
          <l>ya imaṃ śṛṇuyānmartyo dvijātīñchrāvayeta vā |</l>
          <l>so 'pi tatphalamāsādya carenmṛtyuvivarjitaḥ || 31 ||</l>
        </lg>
        <lg n="032">
          <l>jayati jaladavāhaḥ sarvabhūtāntakālaḥ śamadamaniyatānāṃ kleśahartā yatīnām |</l>
          <l>jananamaraṇahartā ceṣṭatāṃ dhārmikāṇāṃ vividhakaraṇayuktaḥ khecaraḥ pādacārī || 32
            ||</l>
        </lg>
        <lg n="033">
          <l>madanapuravidārī netradantāvapātī vigatabhayaviṣādaḥ sarvabhūtapracetāḥ |</l>
          <l>satatamabhidadhānaścekitānātmacittaḥ karacaraṇalalāmaḥ sarvadṛgdevadevaḥ || 33 ||</l>
        </lg>
        <trailer>iti skandapurāṇe navamo 'dhyāyaḥ ||</trailer>
      </div>
      <div n="010" type="chapter">
        <p>sanatkumāra uvāca |</p>
        <lg n="001">
          <l>sā devī tryambakaproktā tatāpa suciraṃ tapaḥ |</l>
          <l>nirāhārā kadācicca ekaparṇāśanā punaḥ |</l>
          <l>vāyvāhārā punaścāpi abbhakṣā bhūya eva ca || 1 ||</l>
        </lg>
        <lg n="002">
          <l>tāṃ tapaścaraṇe yuktāṃ brahmā jñātvātibhāsvarām |</l>
          <l>uvāca brūhi tuṣṭo 'smi devi kiṃ karavāṇi te || 2 ||</l>
        </lg>
        <lg n="003">
          <l>sābravīt tryambakaṃ devaṃ patiṃ prāpyenduvarcasam |</l>
          <l>vicareyaṃ sukhaṃ deva sarvāṃl lokānnamastava || 3 ||</l>
        </lg>
        <p>brahmovāca |</p>
        <lg n="004">
          <l>na hi yena śarīreṇa kriyate paramaṃ tapaḥ |</l>
          <l>tenaiva parameśo 'sau patiḥ śambhuravāpyate || 4 ||</l>
        </lg>
        <lg n="005">
          <l>tasmāddhi yogādbhavatī dakṣasyeha prajāpateḥ |</l>
          <l>jāyasva duhitā bhūtvā patiṃ rudramavāpsyasi || 5 ||</l>
        </lg>
        <lg n="006">
          <l>tataḥ sā tadvacaḥ śrutvā yogāddevī manasvinī |</l>
          <l>dakṣasya duhitā jajñe satī nāmātiyoginī || 6 ||</l>
        </lg>
        <lg n="007">
          <l>tāṃ dakṣastryambakāyaiva dadau bhāryāmaninditām |</l>
          <l>brahmaṇo vacanādyasyāṃ mānasānasṛjatsutān || 7 ||</l>
        </lg>
        <lg n="008">
          <l>ātmatulyabalāndīptāñjarāmaraṇavarjitān |</l>
          <l>anekāni sahasrāṇi rudrāṇāmamitaujasām || 8 ||</l>
        </lg>
        <lg n="009">
          <l>tāndṛṣṭvā sṛjyamānāṃśca brahmā taṃ pratyaṣedhayat |</l>
          <l>mā srākṣīrdevadeveśa prajā mṛtyuvivarjitāḥ || 9 ||</l>
        </lg>
        <lg n="010">
          <l>anyāḥ sṛjasva bhadraṃ te prajā mṛtyusamanvitāḥ |</l>
          <l>tena coktaṃ sthito 'smīti sthāṇustena tataḥ smṛtaḥ || 10 ||</l>
        </lg>
        <p>deva uvāca |</p>
        <lg n="011">
          <l>na srakṣye mṛtyusaṃyuktāḥ prajā brahmankathaṃcana |</l>
          <l>sthito 'smi vacanātte 'dya vaktavyo nāsmi te punaḥ || 11 ||</l>
        </lg>
        <lg n="012">
          <l>ye tvime mānasāḥ sṛṣṭā mahātmāno mahābalāḥ |</l>
          <l>cariṣyanti mayā sārdhaṃ sarva ete hi yājñikāḥ || 12 ||</l>
        </lg>
        <p>sanatkumāra uvāca |</p>
        <lg n="013">
          <l>atha kāle gate vyāsa sa dakṣaḥ śāpakāraṇāt |</l>
          <l>anyānāhūya jāmātṝnsadārānarcayadgṛhe || 13 ||</l>
        </lg>
        <lg n="014">
          <l>satīṃ saha tryambakena nājuhāva ruṣānvitaḥ |</l>
          <l>satī jñātvā tu tatsarvaṃ gatvā pitaramabravīt || 14 ||</l>
        </lg>
        <lg n="015">
          <l>ahaṃ jyeṣṭhā variṣṭhā ca jāmātrā saha suvrata |</l>
          <l>māṃ hitvā nārhase hyetāḥ saha bhartṛbhirarcitum || 15 ||</l>
        </lg>
        <lg n="016">
          <l>krodhenātha samāviṣṭaḥ sa krodhopahatendriyaḥ |</l>
          <l>nirīkṣya prābravīddakṣaścakṣuṣā nirdahanniva || 16 ||</l>
        </lg>
        <lg n="017">
          <l>māmetāḥ sati sasnehāḥ pūjayanti sabhartṛkāḥ |</l>
          <l>na tvaṃ tathā pūjayase saha bhartrā mahāvrate || 17 ||</l>
        </lg>
        <lg n="018">
          <l>gṛhāṃśca me sapatnīkāḥ praviśanti tapodhanāḥ |</l>
          <l>śreṣṭhāṃstasmātsadā manye tatastānarcayāmyaham || 18 ||</l>
        </lg>
        <lg n="019">
          <l>tasmādyatte karomyadya śubhaṃ vā yadi vāśubham |</l>
          <l>pūjāṃ gṛhāṇa tāṃ putri gaccha vā yatra rocate || 19 ||</l>
        </lg>
        <p>sanatkumāra uvāca |</p>
        <lg n="020">
          <l>tataḥ sā krodhadīptāsyā na jagrāhātikopitā |</l>
          <l>pūjāmasaṃmatāṃ hīnāmidaṃ covāca taṃ śubhā || 20 ||</l>
        </lg>
        <lg n="021">
          <l>yasmādasaṃmatāmetāṃ pūjāṃ tvaṃ kuruṣe mayi |</l>
          <l>ślāghyāṃ caivāpyaduṣṭāṃ ca śreṣṭhāṃ māṃ garhase pitaḥ || 21 ||</l>
        </lg>
        <lg n="022">
          <l>tasmādimaṃ svakaṃ dehaṃ tyajāmyeṣā tavātmajā |</l>
          <l>asatkṛtāyāḥ kiṃ me 'dya jīvitenāśubhena ha || 22 ||</l>
        </lg>
        <p>sanatkumāra uvāca |</p>
        <lg n="023">
          <l>tataḥ kṛtvā namaskāraṃ manasā tryambakāya ha |</l>
          <l>uvācedaṃ susaṃrabdhā vacanaṃ vacanāraṇiḥ || 23 ||</l>
        </lg>
        <lg n="024">
          <l>yatrāhamupapadyeyaṃ punardehe svayecchayā |</l>
          <l>evaṃ tatrāpyasaṃmūḍhā sambhūtā dhārmikā satī |</l>
          <l>gaccheyaṃ dharmapatnītvaṃ tryambakasyaiva dhīmataḥ || 24 ||</l>
        </lg>
        <lg n="025">
          <l>tataḥ sā dhāraṇāṃ kṛtvā āgneyīṃ sahasā satī |</l>
          <l>dadāha vai svakaṃ dehaṃ svasamutthena vahninā || 25 ||</l>
        </lg>
        <lg n="026">
          <l>tāṃ jñātvā tryambako devīṃ tathābhūtāṃ mahāyaśāḥ |</l>
          <l>uvāca dakṣaṃ saṃgamya idaṃ vacanakovidaḥ || 26 ||</l>
        </lg>
        <lg n="027">
          <l>yasmātte ninditaścāhaṃ praśastāścetare pṛthak |</l>
          <l>jāmātaraḥ sapatnīkāstasmādvaivasvate 'ntare |</l>
          <l>utpatsyante punaryajñe tava jāmātarastvime || 27 ||</l>
        </lg>
        <lg n="028">
          <l>tvaṃ caiva mama śāpena kṣatriyo bhavitā nṛpaḥ |</l>
          <l>pracetasāṃ sutaścaiva kanyāyāṃ śākhināṃ punaḥ |</l>
          <l>dharmavighnaṃ ca te tatra kariṣye krūrakarmaṇaḥ || 28 ||</l>
        </lg>
        <p>sanatkumāra uvāca |</p>
        <lg n="029">
          <l>tamuvāca tadā dakṣo dūyatā hṛdayena vai |</l>
          <l>mayā yadi sutā svā vai proktā tyaktāpi vā punaḥ |</l>
          <l>kiṃ tavātra kṛtaṃ deva ahaṃ tasyāḥ prabhuḥ sadā || 29 ||</l>
        </lg>
        <lg n="030">
          <l>yasmāttvaṃ māmabhyaśapastasmāttvamapi śaṃkara |</l>
          <l>bhūrloke vatsyase nityaṃ na svarloke kadācana || 30 ||</l>
        </lg>
        <lg n="031">
          <l>bhāgaṃ ca tava yajñeṣu dattvā sarve dvijātayaḥ |</l>
          <l>apaḥ sprakṣyanti sarvatra mahādeva mahādyute || 31 ||</l>
        </lg>
        <p>sanatkumāra uvāca |</p>
        <lg n="032">
          <l>tataḥ sa devaḥ prahasaṃstamuvāca trilocanaḥ |</l>
          <l>sarveṣāmeva lokānāṃ mūlaṃ bhūrloka ucyate || 32 ||</l>
        </lg>
        <lg n="033">
          <l>tamahaṃ dhārayāmyeko lokānāṃ hitakāmyayā |</l>
          <l>bhūrloke hi dhṛte lokāḥ sarve tiṣṭhanti śāśvatāḥ |</l>
          <l>tasmāttiṣṭhāmyahaṃ nityamihaiva na tavājñayā || 33 ||</l>
        </lg>
        <lg n="034">
          <l>bhāgāndattvā tathānyebhyo ditsavo me dvijātayaḥ |</l>
          <l>apaḥ spṛśanti śuddhyarthaṃ bhāgaṃ yacchanti me tataḥ |</l>
          <l>dattvā spṛśanti bhūyaśca dharmasyaivābhivṛddhaye || 34 ||</l>
        </lg>
        <lg n="035">
          <l>yathā hi devanirmālyaṃ śucayo dhārayantyuta |</l>
          <l>aśuciṃ spraṣṭukāmāśca tyaktvāpaḥ saṃspṛśanti ca || 35 ||</l>
        </lg>
        <lg n="036">
          <l>devānāmevamanyeṣāṃ ditsavo brāhmaṇarṣabhāḥ |</l>
          <l>bhāgānapaḥ spṛśanti sma tatra kā paridevanā || 36 ||</l>
        </lg>
        <lg n="037">
          <l>tvaṃ tu macchāpanirdagdho viparīto narādhamaḥ |</l>
          <l>svasyāṃ sutāyāṃ mūḍhātmā putramutpādayiṣyasi || 37 ||</l>
        </lg>
        <p>sanatkumāra uvāca |</p>
        <lg n="038">
          <l>evaṃ sa bhagavāñchaptvā dakṣaṃ devo jagatpatiḥ |</l>
          <l>virarāma mahātejā jagāma ca yathāgatam || 38 ||</l>
        </lg>
        <lg n="039">
          <l>candradivākaravahnisamākṣaṃ candranibhānanapadmadalākṣam |</l>
          <l>govṛṣavāhamameyaguṇaughaṃ satatamihenduvahaṃ praṇatāḥ smaḥ || 39 ||</l>
        </lg>
        <lg n="040">
          <l>ya imaṃ dakṣaśāpāṅkaṃ devyāścaivāśarīratām |</l>
          <l>śṛṇuyādvātha viprānvā śrāvayīta yatavrataḥ |</l>
          <l>sarvapāpavinirmukto rudralokamavāpnuyāt || 40 ||</l>
        </lg>
        <trailer>iti skandapurāṇe daśamo 'dhyāyaḥ ||</trailer>
      </div>
      <div n="011" type="chapter">
        <p>sanatkumāra uvāca |</p>
        <lg n="001">
          <l>kadācitsvagṛhaṃ prāptaṃ kaśyapaṃ dvipadāṃ varam |</l>
          <l>apṛcchaddhimavānpraśnaṃ loke khyātikaraṃ nu kim || 1 ||</l>
        </lg>
        <lg n="002">
          <l>kenākṣayāśca lokāḥ syuḥ khyātiśca paramā mune |</l>
          <l>tathaiva cārcanīyatvaṃ satsu taṃ kathayasva me || 2 ||</l>
        </lg>
        <p>kaśyapa uvāca |</p>
        <lg n="003">
          <l>apatyena mahābāho sarvametadavāpyate |</l>
          <l>mama khyātirapatyena brahmaṇo ṛṣibhiśca ha || 3 ||</l>
        </lg>
        <lg n="004">
          <l>kiṃ na paśyasi śailendra yato māṃ paripṛcchasi |</l>
          <l>vartayiṣyāmi taccāpi yanme dṛṣṭaṃ purācala || 4 ||</l>
        </lg>
        <lg n="005">
          <l>vārāṇasīmahaṃ gacchannapaśyaṃ saṃsthitaṃ divi |</l>
          <l>vimānaṃ svanavaddivyamanaupamyamaninditam || 5 ||</l>
        </lg>
        <lg n="006">
          <l>tasyādhastādārtanādaṃ gartāsthāne śṛṇomyaham |</l>
          <l>tānahaṃ tapasā jñātvā tatraivāntarhitaḥ sthitaḥ || 6 ||</l>
        </lg>
        <lg n="007">
          <l>athāgāttatra śailendra vipro niyamavāñchuciḥ |</l>
          <l>tīrthābhiṣekapūtātmā pare tapasi saṃsthitaḥ || 7 ||</l>
        </lg>
        <lg n="008">
          <l>atha sa vrajamānastu vyāghreṇābhīṣito dvijaḥ |</l>
          <l>viveśa taṃ tadā deśaṃ sā gartā yatra bhūdhara || 8 ||</l>
        </lg>
        <lg n="009">
          <l>gartāyāṃ vīraṇastambe lambamānāṃstadā munīn |</l>
          <l>apaśyadārto duḥkhārtānapṛcchattāṃśca sa dvijaḥ || 9 ||</l>
        </lg>
        <lg n="010">
          <l>ke yūyaṃ vīraṇastambe lambamānā hyadhomukhāḥ |</l>
          <l>duḥkhitāḥ kena mokṣaśca yuṣmākaṃ bhavitānaghāḥ || 10 ||</l>
        </lg>
        <p>pitara ūcuḥ |</p>
        <lg n="011">
          <l>vayaṃ te 'kṛtapuṇyasya pitaraḥ sapitāmahāḥ |</l>
          <l>prapitāmahāśca kliśyāmastava duṣṭena karmaṇā || 11 ||</l>
        </lg>
        <lg n="012">
          <l>narako 'yaṃ mahābhāga gartārūpaṃ samāsthitaḥ |</l>
          <l>tvaṃ cāpi vīraṇastambastvayi lambāmahe vayam || 12 ||</l>
        </lg>
        <lg n="013">
          <l>yāvattvaṃ jīvase vipra tāvadeva vayaṃ sthitāḥ |</l>
          <l>mṛte tvayi gamiṣyāmo narakaṃ pāpacetasaḥ || 13 ||</l>
        </lg>
        <lg n="014">
          <l>yadi tvaṃ dārasaṃyogaṃ kṛtvāpatyaṃ guṇottaram |</l>
          <l>utpādayasi tenāsmānmucyema vayamekaśaḥ || 14 ||</l>
        </lg>
        <lg n="015">
          <l>nānyena tapasā putra na tīrthānāṃ phalena ca |</l>
          <l>tatkuruṣva mahābuddhe tārayasva pitṝnbhayāt || 15 ||</l>
        </lg>
        <lg n="016">
          <l>sa tatheti pratijñāya ārādhya ca vṛṣadhvajam |</l>
          <l>pitṝngartātsamuddhṛtya gaṇapānpracakāra ha || 16 ||</l>
        </lg>
        <lg n="017">
          <l>svayaṃ ca rudradayitaḥ sukeśo nāma nāmataḥ |</l>
          <l>saṃmato balavāṃścaiva rudrasya gaṇapo 'bhavat || 17 ||</l>
        </lg>
        <lg n="018">
          <l>tasmātkṛtvā tapo ghoramapatyaṃ guṇavattaram |</l>
          <l>utpādayasva śailendra tataḥ kīrtimavāpsyasi || 18 ||</l>
        </lg>
        <p>sanatkumāra uvāca |</p>
        <lg n="019">
          <l>sa evamukto ṛṣiṇā śailendro niyame sthitaḥ |</l>
          <l>tapaścakāra vipulaṃ yena brahmā tutoṣa ha || 19 ||</l>
        </lg>
        <lg n="020">
          <l>tamāgatya tadā brahmā varado 'smītyabhāṣata |</l>
          <l>brūhi tuṣṭo 'smi te śaila tapasānena suvrata || 20 ||</l>
        </lg>
        <p>himavānuvāca |</p>
        <lg n="021">
          <l>bhagavanputramicchāmi guṇaiḥ sarvairalaṃkṛtam |</l>
          <l>etadvaraṃ prayacchasva yadi tuṣṭo 'si naḥ prabho || 21 ||</l>
        </lg>
        <p>brahmovāca |</p>
        <lg n="022">
          <l>kanyā bhavitrī śailendra sutā te varavarṇinī |</l>
          <l>yasyāḥ prabhāvātsarvatra kīrtimāpsyasi puṣkalām || 22 ||</l>
        </lg>
        <lg n="023">
          <l>arcitaḥ sarvadevānāṃ tīrthakoṭīsamāvṛtaḥ |</l>
          <l>pāvanaścaiva puṇyaśca devānāmapi sarvataḥ |</l>
          <l>jyeṣṭhā ca sā bhavitrī te anye cānu tataḥ śubhe || 23 ||</l>
        </lg>
        <p>sanatkumāra uvāca |</p>
        <lg n="024">
          <l>evamuktvā tato brahmā tatraivāntaradhīyata |</l>
          <l>so 'pi kālena śailendro menāyāmupapādayat |</l>
          <l>aparṇāmekaparṇāṃ ca tathā cāpyekapāṭalām || 24 ||</l>
        </lg>
        <lg n="025">
          <l>nyagrodhamekaparṇā tu pāṭalaṃ caikapāṭalā |</l>
          <l>āśrite dve aparṇā tu aniketā tapo 'carat |</l>
          <l>śataṃ varṣasahasrāṇāṃ duścaraṃ devadānavaiḥ || 25 ||</l>
        </lg>
        <lg n="026">
          <l>āhāramekaparṇena saikaparṇā samācarat |</l>
          <l>pāṭalena tathaikena vidadhātyekapāṭalā || 26 ||</l>
        </lg>
        <lg n="027">
          <l>pūrṇe pūrṇe sahasre tu āhāraṃ tena cakratuḥ |</l>
          <l>aparṇā tu nirāhārā tāṃ mātā pratyabhāṣata |</l>
          <l>niṣedhayantī hyu meti mātṛsnehena duḥkhitā || 27 ||</l>
        </lg>
        <lg n="028">
          <l>sā tathoktā tadā mātrā devī duścaracāriṇī |</l>
          <l>tenaiva nāmnā lokeṣu vikhyātā surapūjitā || 28 ||</l>
        </lg>
        <lg n="029">
          <l>etattattrikumārīṇāṃ jagatsthāvarajaṅgamam |</l>
          <l>etāsāṃ tapasā labdhaṃ yāvadbhūmirdhariṣyati || 29 ||</l>
        </lg>
        <lg n="030">
          <l>tapaḥśarīrāstāḥ sarvāstisro yogabalānvitāḥ |</l>
          <l>sarvāścaiva mahābhāgāḥ sarvāśca sthirayauvanāḥ || 30 ||</l>
        </lg>
        <lg n="031">
          <l>tā lokamātaraścaiva brahmacāriṇya eva ca |</l>
          <l>anugṛhṇanti lokāṃśca tapasā svena sarvadā || 31 ||</l>
        </lg>
        <lg n="032">
          <l>umā tāsāṃ variṣṭhā ca śreṣṭhā ca varavarṇinī |</l>
          <l>mahāyogabalopetā mahādevamupasthitā || 32 ||</l>
        </lg>
        <lg n="033">
          <l>dattakaścośanā tasyāḥ putraḥ sa bhṛgunandanaḥ |</l>
          <l>asitasyaikaparṇā tu devalaṃ suṣuve sutam || 33 ||</l>
        </lg>
        <lg n="034">
          <l>yā tu tāsāṃ kumārīṇāṃ tṛtīyā hyekapāṭalā |</l>
          <l>putraṃ śataśalākasya jaigīṣavyamupasthitā |</l>
          <l>tasyāpi śaṅkhalikhitau smṛtau putrāvayonijau || 34 ||</l>
        </lg>
        <lg n="035">
          <l>umā tu yā mayā tubhyaṃ kīrtitā varavarṇinī |</l>
          <l>atha tasyāstapoyogāttrailokyamakhilaṃ tadā |</l>
          <l>pradhūpitaṃ samālakṣya brahmā vacanamabravīt || 35 ||</l>
        </lg>
        <p>brahmovāca |</p>
        <lg n="036">
          <l>devi kiṃ tapasā lokāṃstāpayasyatiśobhane |</l>
          <l>tvayā sṛṣṭamidaṃ viśvaṃ mā kṛtvā tadvināśaya || 36 ||</l>
        </lg>
        <lg n="037">
          <l>tvaṃ hi dhārayase lokānimānsarvānsvatejasā |</l>
          <l>brūhi kiṃ te jaganmātaḥ prārthitaṃ samprasīda naḥ || 37 ||</l>
        </lg>
        <p>devyuvāca |</p>
        <lg n="038">
          <l>yadarthaṃ tapaso hyasya caraṇaṃ me pitāmaha |</l>
          <l>jānīṣe tattvametanme tataḥ pṛcchasi kiṃ punaḥ || 38 ||</l>
        </lg>
        <p>brahmovāca |</p>
        <lg n="039">
          <l>yadarthaṃ devi tapasā śrāmyase lokabhāvani |</l>
          <l>sa tvāṃ svayaṃ samāgamya ihaiva varayiṣyati || 39 ||</l>
        </lg>
        <lg n="040">
          <l>sarvadevapatiḥ śreṣṭhaḥ sarvalokeśvareśvaraḥ |</l>
          <l>vayaṃ sadevā yasyeśe vaśyāḥ kiṃkaravādinaḥ || 40 ||</l>
        </lg>
        <lg n="041">
          <l>sa devadevaḥ parameśvareśvaraḥ svayaṃ tavāyāsyati lokapo 'ntikam |</l>
          <l>udārarūpo vikṛtābhirūpavānsamānarūpo na hi yasya kasyacit || 41 ||</l>
        </lg>
        <lg n="042">
          <l>maheśvaraḥ parvatalokavāsī carācareśaḥ prathamo 'prameyaḥ |</l>
          <l>vinendunā indusamānavaktro vibhīṣaṇaṃ rūpamihāsthito 'gram || 42 ||</l>
        </lg>
        <trailer>iti skandapurāṇe ekādaśo 'dhyāyaḥ ||</trailer>
      </div>
      <div n="012" type="chapter">
        <p>sanatkumāra uvāca |</p>
        <lg n="001">
          <l>tataḥ sa bhagavāndevo brahmā tāmāha susvaram |</l>
          <l>devi yenaiva sṛṣṭāsi manasā yastvayā vṛtaḥ |</l>
          <l>sa bhartā tava deveśo bhavitā mā tapaḥ kṛthāḥ || 1 ||</l>
        </lg>
        <lg n="002">
          <l>tataḥ pradakṣiṇaṃ kṛtvā brahmā vyāsa gireḥ sutām |</l>
          <l>jagāmādarśanaṃ tasyāḥ sā cāpi virarāma ha || 2 ||</l>
        </lg>
        <lg n="003">
          <l>sā devī yuktamityevamuktvā svasyāśramasya ha |</l>
          <l>dvāri jātamaśokaṃ vai samupāśritya saṃsthitā || 3 ||</l>
        </lg>
        <lg n="004">
          <l>athāgāccandratilakastridaśārtiharo haraḥ |</l>
          <l>vikṛtaṃ rūpamāsthāya hrasvo bāhuka eva ca || 4 ||</l>
        </lg>
        <lg n="005">
          <l>vibhugnanāsiko bhūtvā kubjaḥ keśāntapiṅgalaḥ |</l>
          <l>uvāca vikṛtāsyaśca devi tvāṃ varayāmyaham || 5 ||</l>
        </lg>
        <lg n="006">
          <l>athomā yogasaṃsiddhā jñātvā śaṃkaramāgatam |</l>
          <l>antarbhāvaviśuddhā sā kriyānuṣṭhānalipsayā || 6 ||</l>
        </lg>
        <lg n="007">
          <l>tamuvācārghyamānāyya madhuparkeṇa caiva hi |</l>
          <l>sampūjya sasukhāsīnaṃ brāhmaṇaṃ brāhmaṇapriyā || 7 ||</l>
        </lg>
        <p>devyuvāca |</p>
        <lg n="008">
          <l>bhagavannasvatantrāsmi pitā me 'styaraṇī tathā |</l>
          <l>tau prabhū mama dāne vai kanyāhaṃ dvijapuṃgava || 8 ||</l>
        </lg>
        <lg n="009">
          <l>gatvā yācasva pitaraṃ mama śailendramavyayam |</l>
          <l>sa ceddadāti māṃ vipra tubhyaṃ tadrucitaṃ mama || 9 ||</l>
        </lg>
        <p>sanatkumāra uvāca |</p>
        <lg n="010">
          <l>tataḥ sa bhagavāndevastathaiva vikṛtaḥ prabhuḥ |</l>
          <l>uvāca śailarājaṃ tamumāṃ me yaccha śailarāṭ || 10 ||</l>
        </lg>
        <lg n="011">
          <l>sa taṃ vikṛtarūpeṇa jñātvā rudramathāvyayam |</l>
          <l>bhītaḥ śāpācca vimanā idaṃ vacanamabravīt || 11 ||</l>
        </lg>
        <lg n="012">
          <l>bhagavannāvamanyāmi brāhmaṇānbhūmidaivatān |</l>
          <l>manīṣitaṃ tu yatpūrvaṃ tacchṛṇuṣva mahātapaḥ || 12 ||</l>
        </lg>
        <lg n="013">
          <l>svayaṃvaro me duhiturbhavitā viprapūjitaḥ |</l>
          <l>varayedyaṃ svayaṃ tatra sa bhartāsyā bhavediti || 13 ||</l>
        </lg>
        <p>sanatkumāra uvāca |</p>
        <lg n="014">
          <l>tacchrutvā śailavacanaṃ bhagavāngovṛṣadhvajaḥ |</l>
          <l>devyāḥ samīpamāgatya idamāha mahāmanāḥ || 14 ||</l>
        </lg>
        <lg n="015">
          <l>devi pitrā tavājñaptaḥ svayaṃvara iti śrutam |</l>
          <l>tatra tvaṃ varayitrī yaṃ sa te bhartā kilānaghe || 15 ||</l>
        </lg>
        <lg n="016">
          <l>tadāpṛcche gamiṣyāmi durlabhā tvaṃ varānane |</l>
          <l>rūpavantaṃ samutsṛjya vṛṇīthā mādṛśaṃ katham || 16 ||</l>
        </lg>
        <p>sanatkumāra uvāca |</p>
        <lg n="017">
          <l>tenoktā sā tadā tatra bhāvayantī tadīritam |</l>
          <l>bhāvaṃ ca rudranihitaṃ prasādaṃ manasastathā || 17 ||</l>
        </lg>
        <lg n="018">
          <l>samprāpyovāca deveśaṃ mā te bhūdbuddhiranyathā |</l>
          <l>ahaṃ tvāṃ varayiṣyāmi nānyadbhūtaṃ kathaṃcana || 18 ||</l>
        </lg>
        <lg n="019">
          <l>atha vā te 'sti saṃdeho mayi vipra kathaṃcana |</l>
          <l>ihaiva tvāṃ mahābhāga varayāmi manoratham || 19 ||</l>
        </lg>
        <p>sanatkumāra uvāca |</p>
        <lg n="020">
          <l>gṛhītvā stabakaṃ sā tu hastābhyāṃ tatra saṃsthitam |</l>
          <l>skandhe śambhoḥ samādāya devī prāha vṛto 'si me || 20 ||</l>
        </lg>
        <lg n="021">
          <l>tataḥ sa bhagavāndevastathā devyā vṛtastadā |</l>
          <l>uvāca tamaśokaṃ vai vācā saṃjīvayanniva || 21 ||</l>
        </lg>
        <lg n="022">
          <l>yasmāttava supuṣpeṇa stabakena vṛto hyaham |</l>
          <l>tasmāttvaṃ jarayā tyaktaḥ amaraḥ sambhaviṣyasi || 22 ||</l>
        </lg>
        <lg n="023">
          <l>kāmarūpaḥ kāmapuṣpaḥ kāmago dayito mama |</l>
          <l>sarvābharaṇapuṣpāḍhyaḥ sarvavṛkṣaphalopagaḥ || 23 ||</l>
        </lg>
        <lg n="024">
          <l>sarvānnabhakṣadaścaiva amṛtasrava eva ca |</l>
          <l>sarvagandhaśca devyāstvaṃ bhaviṣyasi dṛḍhaṃ priyaḥ |</l>
          <l>nirbhayaḥ sarvalokeṣu cariṣyasi sunirvṛtaḥ || 24 ||</l>
        </lg>
        <lg n="025">
          <l>āśramaṃ caivamatyarthaṃ citrakūṭeti viśrutam |</l>
          <l>yo 'bhiyāsyati puṇyārthī so 'śvamedhamavāpsyati |</l>
          <l>yatra tatra mṛtaścāpi brahmalokaṃ gamiṣyati || 25 ||</l>
        </lg>
        <lg n="026">
          <l>yaścātra niyamairyuktaḥ prāṇānsamyakparityajet |</l>
          <l>sa devyāstapasā yukto mahāgaṇapatirbhavet || 26 ||</l>
        </lg>
        <p>sanatkumāra uvāca |</p>
        <lg n="027">
          <l>evamuktvā tadā deva āpṛcchya himavatsutām |</l>
          <l>antardadhe jagatsraṣṭā sarvabhūtapa īśvaraḥ || 27 ||</l>
        </lg>
        <lg n="028">
          <l>sāpi devī gate tasminbhagavatyamitātmani |</l>
          <l>tata evonmukhī sthitvā śilāyāṃ saṃviveśa ha || 28 ||</l>
        </lg>
        <lg n="029">
          <l>unmukhī sā gate tasminmaheṣvāse prajāpatau |</l>
          <l>niśeva candrarahitā sā babhau vimanāstadā || 29 ||</l>
        </lg>
        <lg n="030">
          <l>atha śuśrāva sā śabdaṃ bālasyārtasya śailajā |</l>
          <l>sarasyudakasampūrṇe samīpe cāśramasya ha || 30 ||</l>
        </lg>
        <lg n="031">
          <l>sa kṛtvā bālarūpaṃ tu devadevaḥ svayaṃ śivaḥ |</l>
          <l>krīḍāhetoḥ saromadhye grāhagrasto 'bhavattadā || 31 ||</l>
        </lg>
        <lg n="032">
          <l>yogamāyāmathāsthāya prapañcodbhavakāraṇam |</l>
          <l>tadrūpaṃ saraso madhye kṛtvedaṃ samabhāṣata |</l>
          <l>trātu māṃ kaścidetyeha grāheṇa hṛtacetasam || 32 ||</l>
        </lg>
        <lg n="033">
          <l>dhikkaṣṭaṃ bāla evāhamaprāptārthamanorathaḥ |</l>
          <l>yāsyāmi nidhanaṃ vaktre grāhasyāsya durātmanaḥ || 33 ||</l>
        </lg>
        <lg n="034">
          <l>śocāmi na svakaṃ dehaṃ grāhagrasto 'pi duḥkhitaḥ |</l>
          <l>yathā śocāmi pitaraṃ mātaraṃ ca tapasvinīm || 34 ||</l>
        </lg>
        <lg n="035">
          <l>māṃ śrutvā grāhavadane prāptaṃ nidhanamutsukau |</l>
          <l>priyaputrāvekaputrau prāṇānnūnaṃ vihāsyataḥ || 35 ||</l>
        </lg>
        <p>sanatkumāra uvāca |</p>
        <lg n="036">
          <l>śrutvā tu devī taṃ nādaṃ viprasyārtasya śobhanā |</l>
          <l>utthāya pradrutā tatra yatra tiṣṭhatyasau dvijaḥ || 36 ||</l>
        </lg>
        <lg n="037">
          <l>sāpaśyadinduvadanā bālakaṃ cārurūpiṇam |</l>
          <l>grāheṇa grasyamānaṃ taṃ vepamānamavasthitam || 37 ||</l>
        </lg>
        <lg n="038">
          <l>so 'pi grāhavaraḥ śrīmāndṛṣṭvā devīmupāgatām |</l>
          <l>taṃ gṛhītvā drutaṃ yāto madhyaṃ sarasa eva ha || 38 ||</l>
        </lg>
        <lg n="039">
          <l>sa kṛṣyamāṇastejasvī nādamārtaṃ tadākarot |</l>
          <l>athāha devī duḥkhārtā bālaṃ dṛṣṭvā mahāvratā || 39 ||</l>
        </lg>
        <lg n="040">
          <l>grāharāja mahāsattva bālakaṃ hyekaputrakam |</l>
          <l>visṛjainaṃ mahādaṃṣṭra kṣipraṃ bhīmaparākrama || 40 ||</l>
        </lg>
        <p>grāha uvāca |</p>
        <lg n="041">
          <l>yo devi divase ṣaṣṭhe prathamaṃ samupaiti mām |</l>
          <l>sa āhāro mama purā vihito lokakartṛbhiḥ || 41 ||</l>
        </lg>
        <lg n="042">
          <l>so 'yaṃ mama mahābhāge ṣaṣṭhe 'hani girīndraje |</l>
          <l>brahmaṇā vihito nūnaṃ nainaṃ mokṣye kathaṃcana || 42 ||</l>
        </lg>
        <p>devyuvāca |</p>
        <lg n="043">
          <l>yanmayā himavacchṛṅge caritaṃ tapa uttamam |</l>
          <l>tena bālamimaṃ muñca grāharāja namo 'stu te || 43 ||</l>
        </lg>
        <p>grāha uvāca |</p>
        <lg n="044">
          <l>mā vyayaṃ tapaso devi kārṣīḥ śailendranandane |</l>
          <l>nainaṃ mocayituṃ śakto devarājo 'pi sa svayam || 44 ||</l>
        </lg>
        <lg n="045">
          <l>mahyamīśena tuṣṭena śarveṇogreṇa śūlinā |</l>
          <l>amaratvamavadhyatvamakṣayaṃ balameva ca || 45 ||</l>
        </lg>
        <lg n="046">
          <l>svayaṃgrahaṇamokṣaśca jñānaṃ caivāvyayaṃ punaḥ |</l>
          <l>dattaṃ tato bravīmi tvāṃ nāyaṃ mokṣamavāpsyati || 46 ||</l>
          <l>atha vā te kṛpā devi bhṛśaṃ bāle śubhānane |</l>
        </lg>
        <lg n="047">
          <l>bravīmi yatkuru tathā tato mokṣamavāpsyati || 47 ||</l>
        </lg>
        <p>devyuvāca |</p>
        <lg n="048">
          <l>grāhādhipa vadasvāśu yatsatāmavigarhitam |</l>
          <l>tatkṛtaṃ nātra saṃdeho mānyā me brāhmaṇā dṛḍham || 48 ||</l>
        </lg>
        <p>grāha uvāca |</p>
        <lg n="049">
          <l>yatkṛtaṃ vai tapaḥ kiṃcidbhavatyā svalpamantaśaḥ |</l>
          <l>tatsarvaṃ me prayacchasva tato mokṣamavāpsyati || 49 ||</l>
        </lg>
        <p>devyuvāca |</p>
        <lg n="050">
          <l>janmaprabhṛti yatpuṇyaṃ mahāgrāha kṛtaṃ mayā |</l>
          <l>tatte sarvaṃ mayā dattaṃ bālaṃ muñca mamāgrataḥ || 50 ||</l>
        </lg>
        <p>sanatkumāra uvāca |</p>
        <lg n="051">
          <l>prajajvāla tato grāhastapasā tena bṛṃhitaḥ |</l>
          <l>āditya iva madhyāhne durnirīkṣyastadābhavat || 51 ||</l>
        </lg>
        <lg n="052">
          <l>uvāca cedaṃ tuṣṭātmā devīṃ lokasya dhāriṇīm |</l>
          <l>devi kiṃ kṛtametatte aniścitya mahāvrate |</l>
          <l>tapaso hyarjanaṃ duḥkhaṃ tasya tyāgo na śasyate || 52 ||</l>
        </lg>
        <lg n="053">
          <l>gṛhāṇa tapa etacca bālaṃ cemaṃ śucismite |</l>
          <l>tuṣṭo 'smi te viprabhaktyā varaṃ tasmāddadāmi te || 53 ||</l>
        </lg>
        <lg n="054">
          <l>sā tvevamuktā grāheṇa uvācedaṃ mahāvratā |</l>
          <l>suniścitya mahāgrāha kṛtaṃ bālasya mokṣaṇam |</l>
          <l>na viprebhyastapaḥ śreṣṭhaṃ śreṣṭhā me brāhmaṇā matāḥ || 54 ||</l>
        </lg>
        <lg n="055">
          <l>dattvā cāhaṃ na gṛhṇāmi grāhendra viditaṃ hi te |</l>
          <l>na hi kaścinnaro grāha pradattaṃ punarāharet || 55 ||</l>
        </lg>
        <lg n="056">
          <l>dattametanmayā tubhyaṃ nādadāni hi tatpunaḥ |</l>
          <l>tvayyeva ramatāmetadbālaścāyaṃ vimucyatām || 56 ||</l>
        </lg>
        <lg n="057">
          <l>tathoktastāṃ praśasyātha muktvā bālaṃ namasya ca |</l>
          <l>devīmādityasadbhāsaṃ tatraivāntaradhīyata || 57 ||</l>
        </lg>
        <lg n="058">
          <l>bālo 'pi sarasastīre mukto grāheṇa vai tadā |</l>
          <l>svapnalabdha ivārthaughastatraivāntaradhīyata || 58 ||</l>
        </lg>
        <lg n="059">
          <l>tapaso 'tha vyayaṃ matvā devī himagirīndrajā |</l>
          <l>bhūya eva tapaḥ kartumārebhe yatnamāsthitā || 59 ||</l>
        </lg>
        <lg n="060">
          <l>kartukāmāṃ tapo bhūyo jñātvā tāṃ śaṃkaraḥ svayam |</l>
          <l>provāca vacanaṃ vyāsa mā kṛthāstapa ityuta || 60 ||</l>
        </lg>
        <lg n="061">
          <l>mahyametattapo devi tvayā dattaṃ mahāvrate |</l>
          <l>tenaivamakṣayaṃ tubhyaṃ bhaviṣyati sahasradhā || 61 ||</l>
        </lg>
        <lg n="062">
          <l>iti labdhvā varaṃ devī tapaso 'kṣayyamuttamam |</l>
          <l>svayaṃvaramudīkṣantī tasthau prītimudāyutā || 62 ||</l>
        </lg>
        <lg n="063">
          <l>idaṃ paṭhedyo hi naraḥ sadaiva bālānubhāvācaraṇaṃ hi śambhoḥ |</l>
          <l>sa dehabhedaṃ samavāpya pūto bhavedgaṇastasya kumāratulyaḥ || 63 ||</l>
        </lg>
        <trailer>iti skandapurāṇe dvādaśamo 'dhyāyaḥ ||</trailer>
      </div>
      <div n="013" type="chapter">
        <p>sanatkumāra uvāca |</p>
        <lg n="001">
          <l>vistṛte himavatpṛṣṭhe vimānaśatasaṃkule |</l>
          <l>abhavatsa tu kālena śailaputryāḥ svayaṃvaraḥ || 1 ||</l>
        </lg>
        <lg n="002">
          <l>atha parvatarājo 'sau himavāndhyānakovidaḥ |</l>
          <l>duhiturdevadevena jñātvā tadabhimantritam || 2 ||</l>
        </lg>
        <lg n="003">
          <l>jānannapi mahāśailaḥ samācārakriyepsayā |</l>
          <l>svayaṃvaraṃ tato devyāḥ sarvalokeṣvaghoṣayat || 3 ||</l>
        </lg>
        <lg n="004">
          <l>devadānavasiddhānāṃ sarvalokanivāsinām |</l>
          <l>vṛṇuyātparameśānaṃ samakṣaṃ yena me sutā || 4 ||</l>
        </lg>
        <lg n="005">
          <l>tadeva sukṛtaṃ ślāghyaṃ mamābhyudayasaṃmatam |</l>
          <l>iti saṃcintya śailendraḥ kṛtvā hṛdi maheśvaram || 5 ||</l>
        </lg>
        <lg n="006">
          <l>ābrahmakeṣu lokeṣu devyāḥ śailendrasattamaḥ |</l>
          <l>kṛtvā ratnākulaṃ deśaṃ svayaṃvaramacīkarat || 6 ||</l>
        </lg>
        <lg n="007">
          <l>athaivamāghoṣitamātra eva svayaṃvare vyāsa mahīdhraputryāḥ |</l>
          <l>devādayaḥ sarvajagannivāsāḥ samāyayurdivyagṛhītaveṣāḥ || 7 ||</l>
        </lg>
        <lg n="008">
          <l>praphullapadmāsanasaṃniviṣṭaḥ siddhairvṛto yogibhiraprameyaiḥ |</l>
          <l>vijñāpitastena mahīdhrarājñā pitāmahastatra samājagāma || 8 ||</l>
        </lg>
        <lg n="009">
          <l>akṣṇāṃ sahasraṃ surarāṭ sa bibhraddivyāṅgahārasragudāttarūpaḥ |</l>
          <l>airāvataṃ sarvagajendramukhyaṃ sravanmadāsārakṛtapravāham |</l>
          <l>āruhya sarvāmararāṭ sa vajraṃ bibhratsamāgātpurataḥ surāṇām || 9 ||</l>
        </lg>
        <lg n="010">
          <l>tejaḥpratāpādhikadivyarūpaḥ prodbhāsayansarvadiśo vivasvān |</l>
          <l>haimaṃ vimānaṃ sacalatpatākamāruhya āgāttvaritaṃ javena || 10 ||</l>
        </lg>
        <lg n="011">
          <l>maṇipradīptojjvalakuṇḍalaśca vahnyarkatejaḥpratime vimāne |</l>
          <l>samabhyagātkaśyapaviprasūnurāditya āgādbhaganāmadhārī || 11 ||</l>
        </lg>
        <lg n="012">
          <l>pīnāṅgayaṣṭiḥ sukṛtāṅgahārastejobalājñāsadṛśaprabhāvaḥ |</l>
          <l>daṇḍaṃ samādāya kṛtānta āgādāruhya bhīmaṃ mahiṣaṃ javena || 12 ||</l>
        </lg>
        <lg n="013">
          <l>mahāmahīdhrocchrayapīnagātraḥ svarṇādiratnācitacāruveṣaḥ |</l>
          <l>samīraṇaḥ sarvajagadvibhartā vimānamāruhya samabhyagāddhi || 13 ||</l>
        </lg>
        <lg n="014">
          <l>saṃtāpayansarvasurāsureśāṃstejodhikastejasi saṃniviśya |</l>
          <l>vahniḥ samabhyetya surendramadhye jvalanpratasthau varaveṣadhārī || 14 ||</l>
        </lg>
        <lg n="015">
          <l>nānāmaṇiprajvalitāṅgayaṣṭirjagaccarandivyavimānamagryam |</l>
          <l>āruhya sarvadraviṇādhipeśaḥ sa rājarājastvarito 'bhyagācca || 15 ||</l>
        </lg>
        <lg n="016">
          <l>āpyāyayansarvasurāsureśānkāntyā ca veṣeṇa ca cārurūpaḥ |</l>
          <l>jvalanmahāratnavicitrarūpaṃ vimānamāruhya śaśī samāgāt || 16 ||</l>
        </lg>
        <lg n="017">
          <l>śyāmāṅgayaṣṭiḥ suvicitraveṣaḥ sarvasragābaddhasugandhamālī |</l>
          <l>tārkṣyaṃ samāruhya mahīdhrakalpaṃ gadādharo 'sau tvaritaṃ sametaḥ || 17 ||</l>
        </lg>
        <lg n="018">
          <l>tathāśvinau devabhiṣagvarau tu ekaṃ vimānaṃ tvarayābhiruhya |</l>
          <l>manoharāvujjvalacāruveṣāvājagmaturdevasadaḥ suvīrau || 18 ||</l>
        </lg>
        <lg n="019">
          <l>śeṣaḥ sahasraṃ sphuradagnivarṇaṃ bibhratsphaṭānāṃ jvalanārkatejāḥ |</l>
          <l>sārdhaṃ sa nāgairaparairmahātmā vimānamāruhya samabhyagācca || 19 ||</l>
        </lg>
        <lg n="020">
          <l>diteḥ sutānāṃ ca mahāsurāṇāṃ vahnyarkaśakrānilatulyabhāsām |</l>
          <l>varānurūpaṃ pravidhāya veṣaṃ vṛndaṃ samāgātpurataḥ surāṇām || 20 ||</l>
        </lg>
        <lg n="021">
          <l>gandharvarājaḥ sa ca cārurūpī divyaṅgamo divyavimānacārī |</l>
          <l>gandharvasaṃghaiḥ sahito 'psarobhiḥ śakrājñayā tatra samājagāma || 21 ||</l>
        </lg>
        <lg n="022">
          <l>anye ca devāstridivaukaseśāḥ pṛthakpṛthakcārugṛhītaveṣāḥ |</l>
          <l>ājagmurāruhya vimānapṛṣṭhaṃ gandharvayakṣoragakiṃnarāśca || 22 ||</l>
        </lg>
        <lg n="023">
          <l>śacīpatistatra surendramadhye rājādhikārādhikalakṣyamūrtiḥ |</l>
          <l>ājñābalaiśvaryakṛtapramoho vṛthādhikaṃ yatnamupācakāra || 23 ||</l>
        </lg>
        <lg n="024">
          <l>hetustrilokasya jagatprasūtermātā ca teṣāṃ sasurāsurāṇām |</l>
          <l>patnī ca śambhoḥ puruṣasya dhāmno gītā purāṇe prakṛtiḥ parārthā |</l>
          <l>dakṣasya kopāddhimavadgṛhaṃ sā kāryārthamāgātparameśapatnī || 24 ||</l>
        </lg>
        <lg n="025">
          <l>evaṃ yatastāṃ na viduḥ sureśā mohastatastānpara āviveśa |</l>
          <l>varārthamājagmurato vimūḍhā īśena yasmādvṛḍitāḥ kṛtāste || 25 ||</l>
        </lg>
        <lg n="026">
          <l>tataḥ pranṛttābhirathāpsarobhirgandharvasaṃghaiśca sugītaśabdaiḥ |</l>
          <l>sthitaiśca nānāvidharūpaveṣairdevāsurāditridivaukasaṃghaiḥ || 26 ||</l>
        </lg>
        <lg n="027">
          <l>vimānapṛṣṭhe maṇihemacitre sthitā calaccāmaravījitāṅgī |</l>
          <l>sarvartupuṣpāṃ susugandhamālāṃ pragṛhya devī prasabhaṃ pratasthe || 27 ||</l>
        </lg>
        <p>sanatkumāra uvāca |</p>
        <lg n="028">
          <l>mālāṃ pragṛhya devyāṃ tu sthitāyāṃ devasaṃsadi |</l>
          <l>śakrādyairāgatairdevaiḥ svayaṃvaramupāgataiḥ || 28 ||</l>
        </lg>
        <lg n="029">
          <l>devyā jijñāsayā śambhurbhūtvā pañcaśikhaḥ śiśuḥ |</l>
          <l>utsaṅgatalasaṃsupto babhūva sahasā vibhuḥ || 29 ||</l>
        </lg>
        <lg n="030">
          <l>akasmādatha taṃ devī śiśuṃ pañcaśikhaṃ sthitam |</l>
          <l>jñātvā yogasamādhānājjahṛṣe prītisaṃyutā || 30 ||</l>
        </lg>
        <lg n="031">
          <l>atha sā śuddhasaṃkalpā kāṅkṣitaprāptasatphalā |</l>
          <l>nirvṛteva tadā tasthau kṛtvā hṛdi tameva tu || 31 ||</l>
        </lg>
        <lg n="032">
          <l>tato dṛṣṭvā śiśuṃ devā devyā utsaṅgavartinam |</l>
          <l>ko 'yamatreti saṃmantrya cukrudhurbhṛśamārditāḥ || 32 ||</l>
        </lg>
        <lg n="033">
          <l>vajramākārayattasya bāhumutkṣipya vṛtrahā |</l>
          <l>sa bāhurutthitastasya tathaiva samatiṣṭhata || 33 ||</l>
        </lg>
        <lg n="034">
          <l>stambhitaḥ śiśurūpeṇa devadevena śambhunā |</l>
          <l>vajraṃ kṣeptuṃ na śaśāka bāhuṃ cālayituṃ na ca || 34 ||</l>
        </lg>
        <lg n="035">
          <l>bhago nāma tato deva ādityaḥ kāśyapo balī |</l>
          <l>utkṣipya muśalaṃ dīptaṃ kṣeptumaicchadvimohitaḥ |</l>
          <l>tasyāpi bhagavānbāhuṃ tathaivāstambhayattadā || 35 ||</l>
        </lg>
        <lg n="036">
          <l>śiraḥ prakampayanviṣṇuḥ sakrodhastamavaikṣata |</l>
          <l>tasyāpi śiraso devaḥ khālityaṃ pracakāra ha || 36 ||</l>
        </lg>
        <lg n="037">
          <l>pūṣā dantāndaśandantaiḥ śarvamaikṣata mohitaḥ |</l>
          <l>tasyāpi daśanāḥ peturdṛṣṭamātrasya śambhunā || 37 ||</l>
        </lg>
        <lg n="038">
          <l>yamasya stambhito daṇḍastejo vahneḥ śaśeḥ prabhā |</l>
          <l>balaṃ vāyostathānyeṣāṃ tasminsarvadivaukasām |</l>
          <l>balaṃ tejaśca yogaṃ ca tathaivāstambhayadvibhuḥ || 38 ||</l>
        </lg>
        <lg n="039">
          <l>atha teṣu sthiteṣvevaṃ manyumatsu sureṣu tu |</l>
          <l>brahmā paramasaṃvigno dhyānamāsthāya sādaram |</l>
          <l>bubudhe devadeveśamumotsaṅgasamāsthitam || 39 ||</l>
        </lg>
        <lg n="040">
          <l>sa buddhvā parameśānaṃ śīghramutthāya sādaram |</l>
          <l>vavande caraṇau śambhorastuvacca pitāmahaḥ |</l>
          <l>paurāṇaiḥ sāmasaṃgītaiḥ puṇyākhyairguhyanāmabhiḥ || 40 ||</l>
        </lg>
        <lg n="041">
          <l>ajastvamamaro deva sraṣṭā hartā vibhuḥ paraḥ |</l>
          <l>pradhānapuruṣastattvaṃ brahma dhyeyaṃ tadakṣayam || 41 ||</l>
        </lg>
        <lg n="042">
          <l>amṛtaṃ paramātmā ca īśvaraḥ kāraṇaṃ mahat |</l>
          <l>brahmakṛtprakṛteḥ sraṣṭā sarvasṛkparameśvaraḥ || 42 ||</l>
        </lg>
        <lg n="043">
          <l>iyaṃ ca prakṛtirdevī sadā te sṛṣṭikāraṇam |</l>
          <l>patnīrūpaṃ samāsthāya jagatkāraṇamāgatā || 43 ||</l>
        </lg>
        <lg n="044">
          <l>namastubhyaṃ sadeśāna devyāścaiva sadā namaḥ |</l>
          <l>prasādāttava deveśa niyogācca mayā prajāḥ || 44 ||</l>
        </lg>
        <lg n="045">
          <l>devādyāsta ime sṛṣṭā mūḍhāstvadyogamohitāḥ |</l>
          <l>kuru prasādameteṣāṃ yathāpūrvaṃ bhavantvime || 45 ||</l>
        </lg>
        <lg n="046">
          <l>tata evaṃ tadā brahmā vijñāpya parameśvaram |</l>
          <l>stambhitānsarvadevāṃstānidamāha mahādyutiḥ || 46 ||</l>
        </lg>
        <lg n="047">
          <l>mūḍhāḥ stha devatāḥ sarve nainaṃ budhyata śaṃkaram |</l>
          <l>devadevamihāyātaṃ mamaivotpattikāraṇam || 47 ||</l>
        </lg>
        <lg n="048">
          <l>ayaṃ rudro mahādevaḥ śarvo bhīmaḥ kapardimān |</l>
          <l>ugra īśāna ātmā ca ajaḥ śaṃkara eva ca || 48 ||</l>
        </lg>
        <lg n="049">
          <l>devadevaḥ paraṃ dhāma īśaḥ paśupatiḥ patiḥ |</l>
          <l>jagatsraṣṭā jagaddhartā jagatsaṃsthitikāraṇam || 49 ||</l>
        </lg>
        <lg n="050">
          <l>gacchadhvaṃ śaraṇaṃ śīghramevamevāmareśvarāḥ |</l>
          <l>sārdhaṃ mayaiva deveśaṃ paramātmānamavyayam || 50 ||</l>
        </lg>
        <lg n="051">
          <l>tataste stambhitāḥ sarve tathaiva tridivaukasaḥ |</l>
          <l>praṇemurmanasā śarvaṃ bhāvaśuddhena cetasā || 51 ||</l>
        </lg>
        <lg n="052">
          <l>atha teṣāṃ prasanno 'bhūddevadevo maheśvaraḥ |</l>
          <l>yathāpūrvaṃ cakārāśu devatānāṃ tanūstadā || 52 ||</l>
        </lg>
        <lg n="053">
          <l>tata evaṃ pravṛtte tu sarvadevanivāraṇe |</l>
          <l>vapuścakāra deveśastryakṣaṃ paramamadbhutam |</l>
          <l>tejasā yasya devāste cakṣuraprārthayanvibhum || 53 ||</l>
        </lg>
        <lg n="054">
          <l>tebhyaḥ paramakaṃ cakṣuḥ svavapurdṛṣṭiśaktimat |</l>
          <l>prādātparamadeveśaḥ apaśyaṃste tadā prabhum || 54 ||</l>
        </lg>
        <lg n="055">
          <l>te dṛṣṭvā parameśānaṃ tṛtīyekṣaṇadhāriṇam |</l>
          <l>brahmādyā nemire tūrṇaṃ sarva eva sureśvarāḥ || 55 ||</l>
        </lg>
        <lg n="056">
          <l>tasya devī tadā hṛṣṭā samakṣaṃ tridivaukasām |</l>
          <l>pādayoḥ sthāpayāmāsa sragmālāmamitadyuteḥ || 56 ||</l>
        </lg>
        <lg n="057">
          <l>sādhu sādhviti samprocya devatāste punarvibhum |</l>
          <l>saha devyā namaścakruḥ śirobhirbhūtalāśritaiḥ || 57 ||</l>
        </lg>
        <lg n="058">
          <l>athāsminnantare vyāsa brahmā lokapitāmahaḥ |</l>
          <l>himavantaṃ mahāśailamidamāha mahādyutiḥ || 58 ||</l>
        </lg>
        <lg n="059">
          <l>ślāghyaḥ pūjyaśca vandyaśca sarveṣāṃ nastvamadya hi |</l>
          <l>śarveṇa saha sambandho yasya te 'bhūdayaṃ mahān |</l>
          <l>kriyatāṃ cāśu udvāhaḥ kimarthaṃ sthīyate param || 59 ||</l>
        </lg>
        <lg n="060">
          <l>tataḥ praṇamya himavāṃstaṃ devaṃ pratyabhāṣata |</l>
          <l>tvameva kāraṇaṃ deva yena śarvādayaṃ mama || 60 ||</l>
        </lg>
        <lg n="061">
          <l>prasādaḥ sahasotpanno hetuścāpi tvameva hi |</l>
          <l>udvāhaṃ tu yathā yādṛktadvidhatsva pitāmaha || 61 ||</l>
        </lg>
        <lg n="062">
          <l>tata evaṃ vacaḥ śrutvā girirājñaḥ pitāmahaḥ |</l>
          <l>udvāhaḥ kriyatāṃ deva iti devamuvāca ha |</l>
          <l>tamāha śaṃkaro devaṃ yatheṣṭamiti lokapaḥ || 62 ||</l>
        </lg>
        <lg n="063">
          <l>tatkṣaṇācca tato vyāsa brahmaṇā kalpitaṃ puram |</l>
          <l>udvāhārthaṃ maheśasya nānāratnopaśobhitam || 63 ||</l>
        </lg>
        <lg n="064">
          <l>ratnāni maṇayaścitrā hema mauktikameva ca |</l>
          <l>mūrtimanta upāgamya alaṃcakruḥ purottamam || 64 ||</l>
        </lg>
        <lg n="065">
          <l>citrā mārakatī bhūmiḥ sauvarṇastambhaśobhitā |</l>
          <l>bhāsvatsphaṭikabhittībhirmuktāhārapralambitā || 65 ||</l>
        </lg>
        <lg n="066">
          <l>tasmiñchivapure ramye udvāhārthaṃ vinirmite |</l>
          <l>śuśubhe devadevasya maheśasya mahātmanaḥ || 66 ||</l>
        </lg>
        <lg n="067">
          <l>somādityau samaṃ tatra bhāsayantau mahāmaṇī |</l>
          <l>saurabheyaṃ manoramyaṃ gandhamāghrāya mārutaḥ |</l>
          <l>pravavau sukhasaṃsparśa īśe bhaktiṃ prasādayan || 67 ||</l>
        </lg>
        <lg n="068">
          <l>samudrāstatra catvāraḥ śakrādyāśca surottamāḥ |</l>
          <l>devanadyo mahānadyaḥ siddhā munaya eva ca || 68 ||</l>
        </lg>
        <lg n="069">
          <l>gandharvāpsarasaḥ sarve nāgā yakṣāḥ sarākṣasāḥ |</l>
          <l>guhyakāḥ khecarāścānye kiṃnarā devacāraṇāḥ || 69 ||</l>
        </lg>
        <lg n="070">
          <l>tumbururnārado hāhā hūhū caiva tu sāmagāḥ |</l>
          <l>ratnānyādāya vādyāṃśca tatrājagmustadā puram || 70 ||</l>
        </lg>
        <lg n="071">
          <l>ṛṣayaḥ kṛtsnaśastatra vedagītāṃstapodhanāḥ |</l>
          <l>puṇyānvaivāhikānmantrāñjepuḥ saṃhṛṣṭamānasāḥ || 71 ||</l>
        </lg>
        <lg n="072">
          <l>jagato mātaraḥ sarvā devakanyāśca kṛtsnaśaḥ |</l>
          <l>gāyanti hṛṣitāḥ sarvā udvāhe parameṣṭhinaḥ || 72 ||</l>
        </lg>
        <lg n="073">
          <l>ṛtavaḥ ṣaṭ samaṃ tatra nānāgandhasukhāvahāḥ |</l>
          <l>udvāhaḥ śaṃkarasyeti mūrtimanta upasthitāḥ || 73 ||</l>
        </lg>
        <lg n="074">
          <l>nīlajīmūtasaṃghātamandradhvānapraharṣitaiḥ |</l>
          <l>kekāyamānaiḥ śikhibhirnṛtyamānaiśca sarvaśaḥ || 74 ||</l>
        </lg>
        <lg n="075">
          <l>vilolapiṅgalaspaṣṭavidyullekhāvabhāsitā |</l>
          <l>kumudāpītaśuklābhirbalākābhiśca śobhitā || 75 ||</l>
        </lg>
        <lg n="076">
          <l>pratyagrasaṃjātaśilīndhrakandalā latādrumābhyudgatacārupallavā |</l>
          <l>śubhāmbudhārāpraṇayaprabodhitairmadālasairbhekagaṇaiśca nāditā || 76 ||</l>
        </lg>
        <lg n="077">
          <l>priyeṣu mānonnatamānasānāṃ suniścitānāmapi kāminīnām |</l>
          <l>mayūrakekābhirutaiḥ kṣaṇena manoharairmānavibhaṅgakartrī || 77 ||</l>
        </lg>
        <lg n="078">
          <l>tathā trivarṇojjvalacārumūrtinā śaśāṅkalekhākuṭilena sarvataḥ |</l>
          <l>payodasaṃghātasamīpavartinā mahendracāpena bhṛśaṃ virājitā || 78 ||</l>
        </lg>
        <lg n="079">
          <l>vicitrapuṣpasparśātsugandhibhirghanāmbusamparkatayā suśītalaiḥ |</l>
          <l>vikampayantī pavanairmanoharaiḥ surāṅganānāmalakāvalīḥ śubhāḥ || 79 ||</l>
        </lg>
        <lg n="080">
          <l>garjatpayodasthagitendubimbā navāmbusekodgatacārudūrvā |</l>
          <l>nirīkṣitā sādaramutsukābhirniśvāsadhūmraṃ pathikāṅganābhiḥ || 80 ||</l>
        </lg>
        <lg n="081">
          <l>haṃsanūpuraśabdāḍhyā samunnatapayodharā |</l>
          <l>caladvidyullatākāñcī spaṣṭapadmavilocanā || 81 ||</l>
        </lg>
        <lg n="082">
          <l>asitajaladavṛndadhvānavitrastahaṃsā vimalasaliladhārāpātanamrotpalāgrā |</l>
          <l>surabhikusumareṇuk.lptasarvāṅgaśobhā giriduhitṛvivāhe prāvṛḍāgādvibhūtyai || 82 ||</l>
        </lg>
        <lg n="083">
          <l>meghakañcukanirmuktā padmakośodgatastanī |</l>
          <l>haṃsanūpuranirhrādā sarvaramyadigantarā || 83 ||</l>
        </lg>
        <lg n="084">
          <l>vistīrṇapulinaśroṇī kūjatsārasamekhalā |</l>
          <l>praphullendīvarābhogavilocanamanoharā || 84 ||</l>
        </lg>
        <lg n="085">
          <l>pakvabimbādharapuṭā kundadantaprahāsinī |</l>
          <l>navaśyāmālatāśyāmaromarājīpariṣkṛtā || 85 ||</l>
        </lg>
        <lg n="086">
          <l>candrāṃśuhāravaryeṇa saudhoraḥsthalasarpiṇā |</l>
          <l>prahlādayantī cetāṃsi sarveṣāṃ tridivaukasām || 86 ||</l>
        </lg>
        <lg n="087">
          <l>samadālikulodgītamadhurasvarabhāṣiṇī |</l>
          <l>calatkumudasaṃghātacārukuṇḍalaśobhinī || 87 ||</l>
        </lg>
        <lg n="088">
          <l>raktāśokāgraśākhotthapallavāṅgulidhāriṇī |</l>
          <l>tatpuṣpasaṃcayamayairvāsobhiḥ samalaṃkṛtā || 88 ||</l>
        </lg>
        <lg n="089">
          <l>raktotpalāgracaraṇā jātīpuṣpanakhāvalī |</l>
          <l>kadalīstambhacārūruḥ śaśāṅkavadanā tathā || 89 ||</l>
        </lg>
        <lg n="090">
          <l>padmakiñjalkasampṛktapavanāgrakaraiḥ surān |</l>
          <l>premṇā spṛśantī kānteva śaradāgānmanoramā || 90 ||</l>
        </lg>
        <lg n="091">
          <l>nīlāmbhojavilocanāravindamukulaprodbhinnacārustanī |</l>
          <l>tatrāgātkalahaṃsanūpuraravā devyā vivāhe śarat || 91 ||</l>
        </lg>
        <lg n="092">
          <l>atyarthaśītalāmbhobhiḥ plāvayantau gireḥ śilāḥ |</l>
          <l>ṛtū śiśirahemantāvājagmaturatidyutī || 92 ||</l>
        </lg>
        <lg n="093">
          <l>tābhyāmṛtubhyāṃ prāptābhyāṃ himavānsa nagottamaḥ |</l>
          <l>prāleyacūrṇavarṣibhyāṃ kṣipraṃ raupya ivābabhau || 93 ||</l>
        </lg>
        <lg n="094">
          <l>tena prāleyavarṣeṇa ghanena sa himācalaḥ |</l>
          <l>agādhena tadā reje kṣīroda iva sāgaraḥ || 94 ||</l>
        </lg>
        <lg n="095">
          <l>himasthāneṣu himavānnāśayāmāsa pādapān |</l>
          <l>sādhūpacārānsahasā kṛtārtha iva durjanaḥ || 95 ||</l>
        </lg>
        <lg n="096">
          <l>prāleyapaṭalacchannaiḥ śṛṅgaiḥ sa śuśubhe nagaḥ |</l>
          <l>chatrairiva mahābhogaiḥ pāṇḍaraiḥ pṛthivīpatiḥ || 96 ||</l>
        </lg>
        <lg n="097">
          <l>pāṇḍarāṇi viśālāni śrīmanti subhagāni ca |</l>
          <l>tuṅgāni cādriśṛṅgāṇi saudhānīva cakāśire || 97 ||</l>
        </lg>
        <lg n="098">
          <l>tasyācalendrasya darīṣvatīva vicitrasāraṅgakulākulāsu |</l>
          <l>prāleyadhārāḥ śaśipādagaurā gokṣīradhārā iva saṃnipetuḥ || 98 ||</l>
        </lg>
        <lg n="099">
          <l>bahukusumarajobhirutkarāṅgā himakaṇasaṅgasuśītalāḥ samīrāḥ |</l>
          <l>vavuramaragaṇeśvarāmbarāṇi pratanutamāni śanairvikampayantaḥ || 99 ||</l>
        </lg>
        <lg n="100">
          <l>nirdhūtarūkṣānilaśītadoṣaḥ prodbhinnacūtāṅkurakarṇapūraḥ |</l>
          <l>vasantakālaśca tamadriputrīsevārthamāgāddhimavantamāśu || 100 ||</l>
        </lg>
        <lg n="101">
          <l>tasminnṛtāvadrisutāvivāhasiṣevayā taṃ girimabhyupete |</l>
          <l>prādurbabhūvuḥ kusumāvataṃsāḥ samantataḥ pādapagulmaṣaṇḍāḥ || 101 ||</l>
        </lg>
        <lg n="102">
          <l>vavuḥ sugandhāḥ subhagāḥ suśītā vicitrapuṣpāgrarajotkarāṅgāḥ |</l>
          <l>manobhavodrekakarāḥ surāṇāṃ surāṅganānāṃ ca muhuḥ samīrāḥ || 102 ||</l>
        </lg>
        <lg n="103">
          <l>svacchāmbupūrṇāśca tathā nalinyaḥ padmotpalānāṃ mukulairupetāḥ |</l>
          <l>īṣatsamudbhinnapayodharāgrā nāryo yathā ramyatamā babhūvuḥ || 103 ||</l>
        </lg>
        <lg n="104">
          <l>ṛtoḥ svabhāvācca madodbhavācca phullāsu śākhāsu nilīnapakṣāḥ |</l>
          <l>cetobhirāmaṃ tridaśāṅganānāṃ puṃskokilāścātikalaṃ vineduḥ || 104 ||</l>
        </lg>
        <lg n="105">
          <l>nātyuṣṇaśītāni saraḥpayāṃsi kiñjalkacūrṇaiḥ kapilīkṛtāni |</l>
          <l>cakrāhvayugmairupanāditāni papuḥ prahṛṣṭāḥ suradantimukhyāḥ || 105 ||</l>
        </lg>
        <lg n="106">
          <l>priyaṅgūścūtataravaścūtāṃścāpi priyaṅgavaḥ |</l>
          <l>tarjayanta ivānyonyaṃ mañjarībhiścakāśire || 106 ||</l>
        </lg>
        <lg n="107">
          <l>himaśukleṣu śṛṅgeṣu tilakāḥ kusumotkarāḥ |</l>
          <l>śuśubhuḥ kāryamuddiśya vṛddhā iva samāgatāḥ || 107 ||</l>
        </lg>
        <lg n="108">
          <l>phullāśokalatāstatra rejire śālasaṃśritāḥ |</l>
          <l>kāminya iva kāntānāṃ kaṇṭhālambitamūrtayaḥ || 108 ||</l>
        </lg>
        <lg n="109">
          <l>samadālikulodgītalatākusumasaṃcayāḥ |</l>
          <l>parasparaṃ hi mālatyo bhāṣantya iva rejire || 109 ||</l>
        </lg>
        <lg n="110">
          <l>nīlāni nīlāmburuhaiḥ payāṃsi gaurāṇi gauraiśca sanāladaṇḍaiḥ |</l>
          <l>raktaiśca raktāni bhṛśaṃ kṛtāni mattadvirephārdhavidaṣṭapatraiḥ || 110 ||</l>
        </lg>
        <lg n="111">
          <l>haimāni vistīrṇajaleṣu keṣucinnirantaraṃ mārakatāni keṣucit |</l>
          <l>vaidūryanālāni saraḥsu keṣucitprajajñire padmavanāni sarvataḥ || 111 ||</l>
        </lg>
        <lg n="112">
          <l>vāpyastatrābhavanramyāḥ kamalotpalabhūṣitāḥ |</l>
          <l>nānāvihagasaṃghuṣṭā hemasopānapaṅktayaḥ || 112 ||</l>
        </lg>
        <lg n="113">
          <l>śṛṅgāṇi tasya tu gireḥ karṇikāraiḥ supuṣpitaiḥ |</l>
          <l>samucchritānyaviralairhaimānīva babhurmune || 113 ||</l>
        </lg>
        <lg n="114">
          <l>īṣadudbhinnakusumaiḥ pāṭalaiścāpi pāṭalāḥ |</l>
          <l>sambabhūvurdiśaḥ sarvāḥ pavanākampimūrtibhiḥ || 114 ||</l>
        </lg>
        <lg n="115">
          <l>kṛṣṇāñjanādriśṛṅgābhā nīlāśokamahīruhāḥ |</l>
          <l>girau vavṛdhire phullāḥ spardhayeva parasparam || 115 ||</l>
        </lg>
        <lg n="116">
          <l>cīruvākavighuṣṭāni kiṃśukānāṃ vanāni ca |</l>
          <l>parvatasya nitambeṣu sarveṣvevābhijajñire || 116 ||</l>
        </lg>
        <lg n="117">
          <l>tamālagulmaistasyāsīcchobhā himavatastadā |</l>
          <l>nīlajīmūtasaṃghātairnilīnairiva sandhiṣu || 117 ||</l>
        </lg>
        <lg n="118">
          <l>nikāmapuṣpaiḥ suviśālaśākhaiḥ samucchritaiścampakapādapaiśca |</l>
          <l>pramattapuṃskokilasampralāpairhimācalo 'tīva tadā rarāja || 118 ||</l>
        </lg>
        <lg n="119">
          <l>cañcatpakṣāḥ sumadhurarutaṃ nīlakaṇṭhā vineduḥ |</l>
          <l>sajjībhūtastridaśavanitā veddhumaṅgeṣvanaṅgaḥ || 119 ||</l>
        </lg>
        <lg n="120">
          <l>paṭusūryātapaścāpi prāyaḥ soṣṇajalāśayaḥ |</l>
          <l>devīvivāhasevārthaṃ grīṣma āgāddhimācalam || 120 ||</l>
        </lg>
        <lg n="121">
          <l>sa cāpi tarubhistatra bahubhiḥ kusumotkaraiḥ |</l>
          <l>śobhayāmāsa śṛṅgāṇi prāleyādreḥ samantataḥ || 121 ||</l>
        </lg>
        <lg n="122">
          <l>tasyāpi ca ṛtostatra vāyavaḥ sumanoharāḥ |</l>
          <l>vavuḥ pāṭalavistīrṇakadambārjunagandhinaḥ || 122 ||</l>
        </lg>
        <lg n="123">
          <l>vāpyaḥ praphullapadmaughāḥ kesarāruṇamūrtayaḥ |</l>
          <l>abhavaṃstaṭasaṃghuṣṭakalahaṃsakadambakāḥ || 123 ||</l>
        </lg>
        <lg n="124">
          <l>tathā kuravakāścāpi kusumāpāṇḍumūrtayaḥ |</l>
          <l>sarveṣu jajñuḥ śṛṅgeṣu bhramarāvalisevitāḥ || 124 ||</l>
        </lg>
        <lg n="125">
          <l>bakulāśca nitambeṣu viśāleṣu mahībhṛtaḥ |</l>
          <l>utsasarjurmanojñāni kusumāni samantataḥ || 125 ||</l>
        </lg>
        <lg n="126">
          <l>iti kusumavicitrasarvavṛkṣā vividhavihaṃgamanādaramyadeśāḥ |</l>
          <l>himagiritanayāvivāhabhūtyai ṣaḍupayayurṛtavo munipravīra || 126 ||</l>
        </lg>
        <lg n="127">
          <l>tata evaṃ pravṛtte tu sarvabhūtasamāgame |</l>
          <l>nānāvādyaśatākīrṇe brahmā mama pitā svayam || 127 ||</l>
        </lg>
        <lg n="128">
          <l>śailaputrīmalaṃkṛtya yogyābharaṇasampadā |</l>
          <l>puraṃ praveśayāmāsa svayamādāya lokadhṛk || 128 ||</l>
        </lg>
        <lg n="129">
          <l>tatastu punareveśaṃ brahmā vyajñāpayadvibhum |</l>
          <l>havirjuhomi vahnau tu upādhyāyapade sthitaḥ |</l>
          <l>dadāsi mahyaṃ yadyājñāṃ kartavyo 'yaṃ kriyāvidhiḥ || 129 ||</l>
        </lg>
        <lg n="130">
          <l>tamāha śaṃkaro devaṃ devadevo jagatpatiḥ |</l>
          <l>yadyadiṣṭaṃ sureśāna tatkuruṣva yathepsitam |</l>
          <l>kartāsmi vacanaṃ sarvaṃ brahmaṃstava jagadvibho || 130 ||</l>
        </lg>
        <lg n="131">
          <l>tataḥ praṇamya hṛṣṭātmā brahmā lokapitāmahaḥ |</l>
          <l>hastaṃ devasya devyāśca yogabandhe yuyoja ha || 131 ||</l>
        </lg>
        <lg n="132">
          <l>jvalanaṃ ca svayaṃ kṛtvā kṛtāñjalimupasthitaṃ |</l>
          <l>śrutigītairmahāmantrairmūrtimadbhirupasthitaiḥ || 132 ||</l>
        </lg>
        <lg n="133">
          <l>yathoktavidhinā hutvā sarpistadamṛtaṃ ca hi |</l>
          <l>triśca taṃ jvalanaṃ devaṃ kārayitvā pradakṣiṇam || 133 ||</l>
        </lg>
        <lg n="134">
          <l>muktvā hastasamāyogaṃ sahitaḥ sarvadevataiḥ |</l>
          <l>sutaiśca mānasaiḥ sarvaiḥ prahṛṣṭenāntarātmanā |</l>
          <l>vṛtte udvāhakāle tu praṇanāma vṛṣadhvajam || 134 ||</l>
        </lg>
        <lg n="135">
          <l>yogenaiva tayorvyāsa tadomāparameśayoḥ |</l>
          <l>udvāhaḥ sa paro vṛtto yaṃ devā na viduḥ kvacit || 135 ||</l>
        </lg>
        <lg n="136">
          <l>iti te sarvamākhyātaṃ svayaṃvaramidaṃ śubham |</l>
          <l>udvāhaścaiva devasya śṛṇvataḥ paramādbhutam || 136 ||</l>
        </lg>
        <trailer>iti skandapurāṇe nāma trayodaśo 'dhyāyaḥ ||</trailer>
      </div>
      <div n="014" type="chapter">
        <p>sanatkumāra uvāca |</p>
        <lg n="001">
          <l>atha vṛtte vivāhe tu bhavasyāmitatejasaḥ |</l>
          <l>praharṣamatulaṃ gatvā devāḥ sahapitāmahāḥ |</l>
          <l>tuṣṭuvurvāgbhiriṣṭābhiḥ praṇamanto maheśvaram || 1 ||</l>
        </lg>
        <lg n="002">
          <l>namaḥ parvataliṅgāya parvateśāya vai namaḥ |</l>
          <l>namaḥ pavanavegāya virūpāyājitāya ca || 2 ||</l>
        </lg>
        <lg n="003">
          <l>namaḥ kleśavināśāya dātre ca śubhasampadām |</l>
          <l>namo nīlaśikhaṇḍāya ambikāpataye namaḥ || 3 ||</l>
        </lg>
        <lg n="004">
          <l>namaḥ pavanarūpāya śatarūpāya vai namaḥ |</l>
          <l>namo bhairavarūpāya virūpanayanāya ca || 4 ||</l>
        </lg>
        <lg n="005">
          <l>namaḥ sahasranetrāya sahasracaraṇāya ca |</l>
          <l>namo vedarahasyāya vedāṅgāya namo namaḥ || 5 ||</l>
        </lg>
        <lg n="006">
          <l>viṣṭambhanāya śakrasya bāhorvedāṅkurāya ca |</l>
          <l>carācarādhipataye śamanāya namo namaḥ || 6 ||</l>
        </lg>
        <lg n="007">
          <l>salileśayaliṅgāya yugāntāyataliṅgine |</l>
          <l>namaḥ kapālamālāya kapālasragmiṇe namaḥ || 7 ||</l>
        </lg>
        <lg n="008">
          <l>namaḥ kapālahastāya daṃṣṭriṇe gadine namaḥ |</l>
          <l>namastrailokyavāhāya saptalokarathāya ca || 8 ||</l>
        </lg>
        <lg n="009">
          <l>namaḥ khaṭvāṅgahastāya pramathārtiharāya ca |</l>
          <l>namo yajñaśirohartre kṛṣṇakeśāpahāriṇe || 9 ||</l>
        </lg>
        <lg n="010">
          <l>bhaganetranipātāya pūṣṇo dantaharāya ca |</l>
          <l>namaḥ pinākaśūlāsikhaḍgamudgaradhāriṇe || 10 ||</l>
        </lg>
        <lg n="011">
          <l>namo 'stu kālakālāya tṛtīyanayanāya ca |</l>
          <l>antakāntakṛte caiva namaḥ parvatavāsine || 11 ||</l>
        </lg>
        <lg n="012">
          <l>suvarṇaretase caiva sarpakuṇḍaladhāriṇe |</l>
          <l>vāḍvaleryoganāśāya yogināṃ gurave namaḥ || 12 ||</l>
        </lg>
        <lg n="013">
          <l>śaśāṅkādityanetrāya lalāṭanayanāya ca |</l>
          <l>namaḥ śmaśānarataye śmaśānavaradāya ca || 13 ||</l>
        </lg>
        <lg n="014">
          <l>namo daivatanāthāya tryambakāya namo namaḥ |</l>
          <l>aśanīśatahāsāya brahmaṇyāyājitāya ca || 14 ||</l>
        </lg>
        <lg n="015">
          <l>gṛhasthasādhave nityaṃ jaṭine brahmacāriṇe |</l>
          <l>namo muṇḍārdhamuṇḍāya paśūnāṃ pataye namaḥ || 15 ||</l>
        </lg>
        <lg n="016">
          <l>salile tapyamānāya yogaiśvaryapradāya ca |</l>
          <l>namaḥ śāntāya dāntāya pralayotpattikāriṇe || 16 ||</l>
        </lg>
        <lg n="017">
          <l>namo 'nugrahakartre ca sthitikartre namo namaḥ |</l>
          <l>namo rudrāya vasave ādityāyāśvine namaḥ || 17 ||</l>
        </lg>
        <lg n="018">
          <l>namaḥ pitre 'tha sādhyāya viśvedevāya vai namaḥ |</l>
          <l>namaḥ śarvāya sarvāya ugrāya varadāya ca || 18 ||</l>
        </lg>
        <lg n="019">
          <l>namo bhīmāya senānye paśūnāṃ pataye namaḥ |</l>
          <l>śucaye rerihāṇāya sadyojātāya vai namaḥ || 19 ||</l>
        </lg>
        <lg n="020">
          <l>mahādevāya citrāya namaścitrarathāya ca |</l>
          <l>pradhānāya prameyāya kāryāya karaṇāya ca || 20 ||</l>
        </lg>
        <lg n="021">
          <l>puruṣāya namaste 'stu puruṣecchākarāya ca |</l>
          <l>namaḥ puruṣasaṃyogapradhānaguṇakāriṇe || 21 ||</l>
        </lg>
        <lg n="022">
          <l>pravartakāya prakṛteḥ puruṣasya ca sarvaśaḥ |</l>
          <l>kṛtākṛtasya saṃvettre phalasaṃyogadāya ca || 22 ||</l>
        </lg>
        <lg n="023">
          <l>kālajñāya ca sarvatra namo niyamakāriṇe |</l>
          <l>namo vaiṣamyakartre ca guṇānāṃ vṛttidāya ca || 23 ||</l>
        </lg>
        <lg n="024">
          <l>namaste devadeveśa namaste bhūtabhāvana |</l>
          <l>śivaḥ saumyaḥ sukho draṣṭuṃ bhava somo hi naḥ prabho || 24 ||</l>
        </lg>
        <p>sanatkumāra uvāca |</p>
        <lg n="025">
          <l>evaṃ sa bhagavāndevo jagatpatirumāpatiḥ |</l>
          <l>stūyamānaḥ suraiḥ sarvairamarānidamabravīt || 25 ||</l>
        </lg>
        <lg n="026">
          <l>draṣṭuṃ sukhaśca saumyaśca devānāmasmi bho surāḥ |</l>
          <l>varaṃ brūta yatheṣṭaṃ ca dātāsmi vadatānaghāḥ || 26 ||</l>
        </lg>
        <lg n="027">
          <l>tataste praṇatāḥ sarve ūcuḥ sabrahmakāḥ surāḥ |</l>
          <l>tavaiva bhagavanhaste vara eṣo 'vatiṣṭhatām |</l>
          <l>yadā kāryaṃ tadā nastvaṃ dāsyase varamīpsitam || 27 ||</l>
        </lg>
        <lg n="028">
          <l>evamastviti tānuktvā visṛjya ca surānharaḥ |</l>
          <l>lokāṃśca pramathaiḥ sārdhaṃ viveśa bhavanaṃ tataḥ || 28 ||</l>
        </lg>
        <lg n="029">
          <l>yastu harotsavamadbhutametaṃ gāyati daivataviprasamakṣam |</l>
          <l>so 'pratirūpagaṇeśasamāno dehaviparyayametya sukhī syāt || 29 ||</l>
        </lg>
        <p>sanatkumāra uvāca |</p>
        <lg n="030">
          <l>pārāśarya stavaṃ hīdaṃ śṛṇuyādyaḥ paṭheta vā |</l>
          <l>sa svargalokago devaiḥ pūjyate 'mararāḍiva || 30 ||</l>
        </lg>
        <trailer>iti skandapurāṇe caturdaśamo 'dhyāyaḥ ||</trailer>
      </div>
      <div n="015" type="chapter">
        <p>sanatkumāra uvāca |</p>
        <lg n="001">
          <l>praviṣṭe bhavanaṃ deve sūpaviṣṭe varāsane |</l>
          <l>sa bahirmanmathaḥ krūro devaṃ veddhumanābhavat || 1 ||</l>
        </lg>
        <lg n="002">
          <l>tamanācārasaṃyuktaṃ durātmānaṃ kulādhamam |</l>
          <l>lokānsarvāṃstāpayānaṃ sarveṣvakaruṇātmakam || 2 ||</l>
        </lg>
        <lg n="003">
          <l>ṛṣīṇāṃ vighnakartāraṃ niyamānāṃ vrataiḥ saha |</l>
          <l>cakrāhvayasya rūpeṇa ratyā saha tamāgatam || 3 ||</l>
        </lg>
        <lg n="004">
          <l>athātatāyinaṃ vyāsa veddhukāmaṃ sureśvaram |</l>
          <l>nayanena tṛtīyena sāvajñaṃ tamavaikṣata || 4 ||</l>
        </lg>
        <lg n="005">
          <l>tato 'sya netrajo vahnirjvālāmālāsahasravān |</l>
          <l>saṃvṛtya ratibhartāramadahatsaparicchadam || 5 ||</l>
        </lg>
        <lg n="006">
          <l>sa dahyamānaḥ karuṇamārto 'krośata visvaram |</l>
          <l>prasādayaṃśca taṃ devaṃ papāta sa mahītale || 6 ||</l>
        </lg>
        <lg n="007">
          <l>āśu so 'gniparītāṅgo manmatho lokatāpanaḥ |</l>
          <l>papāta bhasmasāccaiva kṣaṇena samapadyata || 7 ||</l>
        </lg>
        <lg n="008">
          <l>patnī tu karuṇaṃ tasya vilalāpa suduḥkhitā |</l>
          <l>devaṃ devīṃ ca duḥkhārtā ayācatkaruṇāyatī || 8 ||</l>
        </lg>
        <lg n="009">
          <l>tasyāśca karuṇāṃ śrutvā devau tau karuṇātmakau |</l>
          <l>ūcatustāṃ samālokya samāśvāsya ca duḥkhitām || 9 ||</l>
        </lg>
        <lg n="010">
          <l>dagdha eṣa dhruvaṃ bhadre nāsyotpattiriheṣyate |</l>
          <l>aśarīro 'pi te kāle kāryaṃ sarvaṃ kariṣyati || 10 ||</l>
        </lg>
        <lg n="011">
          <l>yadā tu viṣṇurbhavitā vasudevasutaḥ śubhe |</l>
          <l>tadā tasya suto 'yaṃ syātpatiste sa bhaviṣyati || 11 ||</l>
        </lg>
        <p>sanatkumāra uvāca |</p>
        <lg n="012">
          <l>tataḥ sā taṃ varaṃ labdhvā kāmapatnī śubhānanā |</l>
          <l>jagāmeṣṭaṃ tadā deśaṃ prītiyuktā gataklamā || 12 ||</l>
        </lg>
        <p>sanatkumāra uvāca |</p>
        <lg n="013">
          <l>evaṃ dagdhvā sa kāmaṃ tu śaṃkaro mūḍhacetasam |</l>
          <l>provāca himavatputrīṃ bhaktyā munivarasya ha || 13 ||</l>
        </lg>
        <lg n="014">
          <l>vasiṣṭho nāma viprendro māṃ kṛtvā hṛdi tapyate |</l>
          <l>tasyāhaṃ varadānāya prayāsyāmi mahāvrate || 14 ||</l>
        </lg>
        <lg n="015">
          <l>evamuktvā sa devīṃ tu bhaktiprītyā tadā vibhuḥ |</l>
          <l>jagāma tapyato 'bhyāśaṃ vasiṣṭhasya munervibhuḥ || 15 ||</l>
        </lg>
        <lg n="016">
          <l>tato munivaraśreṣṭhaṃ variṣṭhaṃ tapatāṃ varam |</l>
          <l>vasiṣṭhamṛṣiśārdūlaṃ tapyamānaṃ paraṃ tapaḥ || 16 ||</l>
        </lg>
        <lg n="017">
          <l>pūrṇe varṣasahasre tu jvalamānamivānalam |</l>
          <l>uvāca bhagavāngatvā brūhi kiṃ te dadāni te |</l>
          <l>dadāmi divyaṃ cakṣuste paśya māṃ sagaṇaṃ dvija || 17 ||</l>
        </lg>
        <lg n="018">
          <l>dṛṣṭvā sa tu tamīśānaṃ praṇamya śirasā prabhum |</l>
          <l>śirasyañjalimādhāya tuṣṭāva hṛṣitānanaḥ || 18 ||</l>
        </lg>
        <p>vasiṣṭha uvāca |</p>
        <lg n="019">
          <l>namaḥ kanakaliṅgāya vedaliṅgāya vai namaḥ |</l>
          <l>namaḥ sahasraliṅgāya vahniliṅgāya vai namaḥ || 19 ||</l>
        </lg>
        <lg n="020">
          <l>namaḥ purāṇaliṅgāya śrutiliṅgāya vai namaḥ |</l>
          <l>namaḥ pavanaliṅgāya brahmaliṅgāya vai namaḥ || 20 ||</l>
        </lg>
        <lg n="021">
          <l>namastrailokyaliṅgāya dāhaliṅgāya vai namaḥ |</l>
          <l>namaḥ parvataliṅgāya sthitiliṅgāya vai namaḥ || 21 ||</l>
        </lg>
        <lg n="022">
          <l>namo rahasyaliṅgāya saptadvīpordhvaliṅgine |</l>
          <l>namaḥ sarvārthaliṅgāya sarvalokāṅgaliṅgine || 22 ||</l>
        </lg>
        <lg n="023">
          <l>namo 'stvavyaktaliṅgāya buddhiliṅgāya vai namaḥ |</l>
          <l>namo 'haṃkāraliṅgāya bhūtaliṅgāya vai namaḥ || 23 ||</l>
        </lg>
        <lg n="024">
          <l>nama indriyaliṅgāya namastanmātraliṅgine |</l>
          <l>namaḥ puruṣaliṅgāya bhāvaliṅgāya vai namaḥ || 24 ||</l>
        </lg>
        <lg n="025">
          <l>namaḥ sarvārthaliṅgāya tamoliṅgāya vai namaḥ |</l>
          <l>namo rajordhvaliṅgāya sattvaliṅgāya vai namaḥ || 25 ||</l>
        </lg>
        <lg n="026">
          <l>namo gaganaliṅgāya tejoliṅgāya vai namaḥ |</l>
          <l>namo vāyūrdhvaliṅgāya śabdaliṅgāya vai namaḥ || 26 ||</l>
        </lg>
        <lg n="027">
          <l>namo ṛkstutaliṅgāya yajurliṅgāya vai namaḥ |</l>
          <l>namaste 'tharvaliṅgāya sāmaliṅgāya vai namaḥ || 27 ||</l>
        </lg>
        <lg n="028">
          <l>namo yajñāṅgaliṅgāya yajñaliṅgāya vai namaḥ |</l>
          <l>namaste 'nantaliṅgāya devānugataliṅgine || 28 ||</l>
        </lg>
        <lg n="029">
          <l>diśa naḥ paramaṃ yogamapatyaṃ matsamaṃ tathā |</l>
          <l>brahma caivākṣayaṃ deva śamaṃ caiva paraṃ vibho |</l>
          <l>akṣayatvaṃ ca vaṃśasya dharme ca matimakṣayām || 29 ||</l>
        </lg>
        <p>sanatkumāra uvāca |</p>
        <lg n="030">
          <l>evaṃ sa bhagavānvyāsa vasiṣṭhenāmitātmanā |</l>
          <l>stūyamānastutoṣātha tuṣṭaścedaṃ tamabravīt || 30 ||</l>
        </lg>
        <p>bhagavānuvāca |</p>
        <lg n="031">
          <l>tuṣṭaste 'haṃ dadānyetattava sarvaṃ manogatam |</l>
          <l>yogaṃ ca paramaṃ sūkṣmamakṣayaṃ sarvakāmikam || 31 ||</l>
        </lg>
        <lg n="032">
          <l>pautraṃ ca tvatsamaṃ divyaṃ tapoyogabalānvitam |</l>
          <l>dadāni te ṛṣiśreṣṭha pratibhāsyanti caiva te || 32 ||</l>
        </lg>
        <lg n="033">
          <l>damaḥ śamastathā kīrtistuṣṭirakrodha eva ca |</l>
          <l>nityaṃ tava bhaviṣyanti amaratvaṃ ca sarvaśaḥ || 33 ||</l>
        </lg>
        <lg n="034">
          <l>avadhyatvamasahyatvamakṣayatvaṃ ca sarvadā |</l>
          <l>vaṃśasya cākṣatirvipra dharme ca ratiravyayā |</l>
          <l>brūhi cānyānapi varāndadāmi ṛṣisattama || 34 ||</l>
        </lg>
        <p>vasiṣṭha uvāca |</p>
        <lg n="035">
          <l>bhagavanviditaṃ sarvaṃ bhaviṣyaṃ devasattama |</l>
          <l>na syāddhi tattathā deva yathā vā manyase prabho || 35 ||</l>
        </lg>
        <p>deva uvāca |</p>
        <lg n="036">
          <l>bhaviṣyaṃ nānyathā kuryāditi me niścitā matiḥ |</l>
          <l>ahaṃ kartā bhaviṣyasya kathaṃ kuryāttadanyathā || 36 ||</l>
        </lg>
        <lg n="037">
          <l>tathā tannātra saṃdeho vihitaṃ yadyathā mayā |</l>
          <l>tasmātte 'nugrahaṃ kartā bhūyaḥ putrastavāvyayaḥ || 37 ||</l>
        </lg>
        <p>sanatkumāra uvāca |</p>
        <lg n="038">
          <l>evamuktvā tato devaḥ kapardī nīlalohitaḥ |</l>
          <l>paśyatastasya viprarṣeḥ kṣaṇādantaradhīyata || 38 ||</l>
        </lg>
        <trailer>iti skandapurāṇe pañcadaśamo 'dhyāyaḥ ||</trailer>
      </div>
      <div n="016" type="chapter">
        <p>vyāsa uvāca |</p>
        <lg n="001">
          <l>varānsa labdhvā bhagavānvasiṣṭho 'smatpitāmahaḥ |</l>
          <l>kaṃ putraṃ janayāmāsa ātmanaḥ sadṛśadyutim || 1 ||</l>
        </lg>
        <p>sanatkumāra uvāca |</p>
        <lg n="002">
          <l>tenāsau varadānena devadevasya śūlinaḥ |</l>
          <l>arundhatyāmajanayattapoyogabalānvitam |</l>
          <l>brahmiṣṭhaṃ śaktināmānaṃ putraṃ putraśatāgrajam || 2 ||</l>
        </lg>
        <lg n="003">
          <l>tasya bālyātprabhṛtyeva vāsiṣṭhasya mahātmanaḥ |</l>
          <l>pareṇa cetasā bhaktirabhavadgovṛṣadhvaje || 3 ||</l>
        </lg>
        <lg n="004">
          <l>sa kadācidapatyārthamārādhayadumāpatim |</l>
          <l>tasya tuṣṭo mahādevo varado 'smītyabhāṣata || 4 ||</l>
        </lg>
        <lg n="005">
          <l>atha dṛṣṭvā tamīśānamidamāhānatānanaḥ |</l>
          <l>kena stoṣyāmi te deva yastvaṃ sarvajagatpatiḥ |</l>
          <l>sarvāndhārayase lokānātmanā samayādvibho || 5 ||</l>
        </lg>
        <lg n="006">
          <l>tvameva bhoktā bhojyaṃ ca kartā kāryaṃ tathā kriyā |</l>
          <l>utpādakastathotpādya utpattiścaiva sarvaśaḥ || 6 ||</l>
        </lg>
        <lg n="007">
          <l>ātmānaṃ putranāmānaṃ mama tulyaṃ guṇairvibho |</l>
          <l>icchāmi dattaṃ deveśa eṣa me dīyatāṃ varaḥ || 7 ||</l>
        </lg>
        <p>sanatkumāra uvāca |</p>
        <lg n="008">
          <l>tamevaṃvādinaṃ devaḥ prahasya vadatāṃ varaḥ |</l>
          <l>uvāca vacasā vyāsa diśaḥ sarvā vinādayan || 8 ||</l>
        </lg>
        <lg n="009">
          <l>tvayāhaṃ yācitaḥ śakte sa ca te saṃbhaviṣyati |</l>
          <l>tvatsamaḥ sarvavedajñastvadīyo munipuṃgava || 9 ||</l>
        </lg>
        <lg n="010">
          <l>bījātmā ca tathodbhūtaḥ svayamevāṅkurātmanā |</l>
          <l>bījātmanā na bhavati pariṇāmāntaraṃ gataḥ || 10 ||</l>
        </lg>
        <lg n="011">
          <l>evaṃ sa ātmanātmā vaḥ saṃbhūto 'patyasaṃjñitaḥ |</l>
          <l>svenātmanā na bhavitā pariṇāmāntaraṃ gataḥ || 11 ||</l>
        </lg>
        <p>sanatkumāra uvāca |</p>
        <lg n="012">
          <l>evamuktvā tu taṃ devaḥ prahasya ca nirīkṣya ca |</l>
          <l>jagāma sahasā yogī adṛśyatvamatidyutiḥ || 12 ||</l>
        </lg>
        <lg n="013">
          <l>tasmingate mahādeve śaktistava pitāmahaḥ |</l>
          <l>vacastatpariniścintya evamevetyamanyata || 13 ||</l>
        </lg>
        <lg n="014">
          <l>atha kāle 'timahati samatīte śubhavrate |</l>
          <l>tapasā bhāvitaścāpi mahatāgnisamaprabhaḥ |</l>
          <l>adṛśyantyāṃ mahāprajña ādadhe garbhamuttamam || 14 ||</l>
        </lg>
        <lg n="015">
          <l>tasyāmāpannasattvāyāṃ rājā kalmāṣapādṛṣim |</l>
          <l>bhakṣayāmāsa saṃrabdho rakṣasā hṛtacetanaḥ || 15 ||</l>
        </lg>
        <trailer>iti skandapurāṇe ṣoḍaśo 'dhyāyaḥ ||</trailer>
      </div>
      <div n="017" type="chapter">
        <p>vyāsa uvāca |</p>
        <lg n="001">
          <l>kasmātsa rājā tamṛṣiṃ cakhāda tapasānvitam |</l>
          <l>rakṣasā sa kimarthaṃ ca hṛtacetābhavannṛpaḥ || 1 ||</l>
        </lg>
        <p>sanatkumāra uvāca |</p>
        <lg n="002">
          <l>vasiṣṭhayājyo rājāsīnnāmnā mitrasahaḥ prabhuḥ |</l>
          <l>sudāsaputro balavānindracandrasamadyutiḥ || 2 ||</l>
        </lg>
        <lg n="003">
          <l>tamāgamyocivāñchaktiścariṣye dīkṣito vratam |</l>
          <l>tatra me niśi rājendra sadaiva piśitāśanam || 3 ||</l>
        </lg>
        <lg n="004">
          <l>ihāgatasya yacchasva śuci sarvaguṇānvitam |</l>
          <l>apratīkārasaṃyuktamekadaikānta eva ca || 4 ||</l>
        </lg>
        <lg n="005">
          <l>evamastviti tenokto jagāma sa mahāmanāḥ |</l>
          <l>athāsyāntarhitaṃ rakṣo nṛpaterabhavattadā |</l>
          <l>nājñāpayattadā sūdaṃ tasyārthe munisattama || 5 ||</l>
        </lg>
        <lg n="006">
          <l>gate 'tha divase tāta saṃsmṛtya prayatātmavān |</l>
          <l>sūdamāhūya covāca ārtavatsa narādhipaḥ || 6 ||</l>
        </lg>
        <p>saudāsa uvāca |</p>
        <lg n="007">
          <l>mayāmṛtavaso prātarguruputrasya dhīmataḥ |</l>
          <l>piśitaṃ sampratijñātaṃ bhojanaṃ niśi saṃskṛtam |</l>
          <l>tatkuruṣva tathā kṣipraṃ kālo no nātyagādyathā || 7 ||</l>
        </lg>
        <lg n="008">
          <l>sa evamuktaḥ provāca sūdo 'mṛtavasustadā |</l>
          <l>rājaṃstvayā no nākhyātaṃ prāgeva narapuṃgava |</l>
          <l>sāmprataṃ nāsti piśitaṃ stokamapyabhikāṅkṣitam || 8 ||</l>
        </lg>
        <lg n="009">
          <l>piśitasyaiva cālpatvādbahūnāṃ caiva tadbhujām |</l>
          <l>amitasya pradānācca na kiṃcidavaśiṣyate || 9 ||</l>
        </lg>
        <p>rājovāca |</p>
        <lg n="010">
          <l>jāne sarvopayogaṃ ca jāne cāduṣṭatāṃ tava |</l>
          <l>jāne stokaṃ ca piśitaṃ kāryaṃ cedaṃ tathāvidham |</l>
          <l>mṛgyatāṃ piśitaṃ kṣipraṃ labdhavyaṃ yatra manyase || 10 ||</l>
        </lg>
        <p>sanatkumāra uvāca |</p>
        <lg n="011">
          <l>evamukto 'mṛtavasuḥ prayatnaṃ mahadāsthitaḥ |</l>
          <l>piśitaṃ mṛgayansamyaṅnāpyavindata karhicit || 11 ||</l>
        </lg>
        <lg n="012">
          <l>yadā na labdhavānmāṃsaṃ tadovāca narādhipam |</l>
          <l>gatvā niśi mahārājamidaṃ vacanamarthavat || 12 ||</l>
        </lg>
        <lg n="013">
          <l>rājanna piśitaṃ tvasti pure 'smiñchuci karhicit |</l>
          <l>mṛgayanparikhinno 'smi śādhi kiṃ karavāṇi te || 13 ||</l>
        </lg>
        <p>sanatkumāra uvāca |</p>
        <lg n="014">
          <l>sa evamuktaḥ sūdena tasminkāle narādhipaḥ |</l>
          <l>novāca kiṃcittaṃ sūdaṃ tūṣṇīmeva babhūva ha || 14 ||</l>
        </lg>
        <lg n="015">
          <l>tadantaramabhiprekṣya viśvāmitrasamīritaḥ |</l>
          <l>rākṣaso rudhiro nāma saṃviveśa narādhipam || 15 ||</l>
        </lg>
        <lg n="016">
          <l>rakṣasā sa tadāviṣṭo rudhireṇa durātmanā |</l>
          <l>uvāca sūdaṃ śanakaiḥ karṇamūle mahādyutiḥ || 16 ||</l>
        </lg>
        <lg n="017">
          <l>gaccha yatkiṃcidānīya māṃsaṃ mānuṣamantataḥ |</l>
          <l>gārdabhaṃ vāpyathauṣṭraṃ vā sarvaṃ saṃskartumarhasi || 17 ||</l>
        </lg>
        <lg n="018">
          <l>kimasau jñāsyate rātrau tvayā bhūyaśca saṃskṛtam |</l>
          <l>rasavadgandhavaccaiva kṣiprameva samācara || 18 ||</l>
        </lg>
        <p>sanatkumāra uvāca |</p>
        <lg n="019">
          <l>sa evamuktastenātha mānuṣaṃ māṃsamādade |</l>
          <l>rājāpakāriṇo vyāsa mṛtotsṛṣṭasya kasyacit || 19 ||</l>
        </lg>
        <lg n="020">
          <l>athārdharātrasamaye bhāskarākāravarcasam |</l>
          <l>śatānalasamaprakhyamapaśyanmunisattamam || 20 ||</l>
        </lg>
        <lg n="021">
          <l>sa tamarghyeṇa pādyena āsanāgryavareṇa ca |</l>
          <l>samarcayitvā vidhivadannamasyopapādayat || 21 ||</l>
        </lg>
        <lg n="022">
          <l>sa tadannaṃ samānītaṃ samālabhya mahātapāḥ |</l>
          <l>cukopa kupitaścāha pārthivaṃ pradahanniva || 22 ||</l>
        </lg>
        <p>śaktiruvāca |</p>
        <lg n="023">
          <l>pārthivādhama viprāṇāṃ bhojanaṃ rākṣasocitam |</l>
          <l>na dīyate vidhijñena tvaṃ tu māmavamanyase || 23 ||</l>
        </lg>
        <lg n="024">
          <l>yasmāttvaṃ rākṣasamidaṃ mahyaṃ ditsasi bhojanam |</l>
          <l>tasmāttvaṃ karmaṇā tena puruṣādo bhaviṣyasi || 24 ||</l>
        </lg>
        <p>sanatkumāra uvāca |</p>
        <lg n="025">
          <l>evamuktastu tejasvī rājā saṃcintya tattadā |</l>
          <l>uvāca krodharaktākṣo rākṣasāviṣṭacetanaḥ || 25 ||</l>
        </lg>
        <lg n="026">
          <l>puruṣādo bhavetyevaṃ māmavocadbhavānyataḥ |</l>
          <l>tatastvāṃ bhakṣayiṣyāmi bhrātṛbhiḥ sahitaṃ dvija || 26 ||</l>
        </lg>
        <lg n="027">
          <l>bhakṣayitvā viśuddhyarthaṃ muktaśāpastataḥ param |</l>
          <l>cariṣyāmi tapaḥ śuddhaṃ saṃyamyendriyasaṃhatim |</l>
          <l>pitrā tavābhyanujñātaḥ svarge vatsye yathepsitam || 27 ||</l>
        </lg>
        <trailer>iti skandapurāṇe saptadaśamo 'dhyāyaḥ ||</trailer>
      </div>
      <div n="018" type="chapter">
        <p>sanatkumāra uvāca |</p>
        <lg n="001">
          <l>tataḥ sa rājā svaṃ rājyamutsṛjya saha bhāryayā |</l>
          <l>vanaṃ viveśa tatrābhūtpuruṣādo mahābalaḥ || 1 ||</l>
        </lg>
        <lg n="002">
          <l>so 'bhakṣayata tatrāgre śaktimeva mahāmunim |</l>
          <l>tato bhrātṛśataṃ tasya vasiṣṭhasyaiva paśyataḥ || 2 ||</l>
        </lg>
        <lg n="003">
          <l>tataḥ putravadhaṃ ghoraṃ dṛṣṭvā brahmasutaḥ prabhuḥ |</l>
          <l>notsasarja tadā krodhaṃ vasiṣṭhaḥ kauśikaṃ prati |</l>
          <l>putraśokena mahatā bhṛśamevānvakīryata || 3 ||</l>
        </lg>
        <lg n="004">
          <l>sa baddhvā mahatīṃ kaṇṭhe śilāṃ brahmasutaḥ prabhuḥ |</l>
          <l>nadyāmātmānamutsṛjya śatadhā sādravadbhayāt |</l>
          <l>śatadrūriti tāṃ prāhurmunayaḥ saṃśitavratāḥ || 4 ||</l>
        </lg>
        <lg n="005">
          <l>punaḥ pāśairdṛḍhairbaddhvā anyasyāmasṛjadvaśī |</l>
          <l>tasyāṃ vipāśaḥ saṃvṛtto vipāśā sābhavattataḥ || 5 ||</l>
        </lg>
        <lg n="006">
          <l>tato 'ṭavīṃ samāsādya nirāhāro jitendriyaḥ |</l>
          <l>vāyubhakṣastadā tasthau svaṃ dehaṃ paritāpayan || 6 ||</l>
        </lg>
        <lg n="007">
          <l>atha śuśrāva vedānāṃ dhvanimekasya susvaram |</l>
          <l>adhīyānasya tatrāśu dhyānamevānvapadyata || 7 ||</l>
        </lg>
        <lg n="008">
          <l>athainaṃ cārusarvāṅgī pīnonnatapayodharā |</l>
          <l>upatasthe 'grataḥ patnī śakterdīnānanekṣaṇā || 8 ||</l>
        </lg>
        <lg n="009">
          <l>tāmuvāca kutastvaṃ vai kasyaiṣa śrūyate dhvaniḥ |</l>
          <l>sovāca dīnayā vācā rudatī śvaśuraṃ tadā || 9 ||</l>
        </lg>
        <p>adṛśyantyuvāca |</p>
        <lg n="010">
          <l>yadaiva sutaduḥkhena nirgato 'syāśramādguro |</l>
          <l>tadāprabhṛtyevādṛśyā bhagavantamanuvratā || 10 ||</l>
        </lg>
        <lg n="011">
          <l>adhīyānasya caivāyaṃ dhvaniḥ putrasya te vibho |</l>
          <l>udarasthasya te sūnormā duḥkhe tvaṃ manaḥ kṛthāḥ || 11 ||</l>
        </lg>
        <p>sanatkumāra uvāca |</p>
        <lg n="012">
          <l>idānīmasti me vatse jīvitāśeti so 'bravīt |</l>
          <l>kṣāntiṃ dhṛtiṃ ca saṃsthitya prayayāvāśramaṃ muniḥ || 12 ||</l>
        </lg>
        <lg n="013">
          <l>tadāśramapadaṃ gacchanpathi rājānamaikṣata |</l>
          <l>vasārudhiradigdhāṅgaṃ saudāsaṃ raktalocanam || 13 ||</l>
        </lg>
        <lg n="014">
          <l>abhidravantaṃ vegena mantrairastambhayanmuniḥ |</l>
          <l>tato 'sya nirgataḥ kāyādrakṣaḥ paramadāruṇaḥ || 14 ||</l>
        </lg>
        <lg n="015">
          <l>uvāca cainaṃ duṣṭātmandaheyaṃ tvāṃ sabāndhavam |</l>
          <l>dagdhena ca tvayā kiṃ me gaccha mukto 'si durmate || 15 ||</l>
        </lg>
        <lg n="016">
          <l>tataḥ sa mukto dīnātmā rākṣasaḥ krūrakarmakṛt |</l>
          <l>praṇamya śirasā bhīto jagāma kuśikāntikam || 16 ||</l>
        </lg>
        <lg n="017">
          <l>gate niśācare rājā praṇamya śirasā munim |</l>
          <l>prasādayāmāsa tadā sa covācedamarthavat || 17 ||</l>
        </lg>
        <lg n="018">
          <l>na doṣastava rājendra rakṣasādhiṣṭhitasya vai |</l>
          <l>kṛtāntena hatāḥ putrā nimittaṃ tatra rākṣasaḥ || 18 ||</l>
        </lg>
        <lg n="019">
          <l>praśādhi rājyaṃ rājendra pitṛpaitāmahaṃ vibho |</l>
          <l>brūhi kiṃ vā priyaṃ te 'dya karomi narapuṃgava || 19 ||</l>
        </lg>
        <p>rājovāca |</p>
        <lg n="020">
          <l>icchāmi bhagavanputraṃ tvayotpāditamacyuta |</l>
          <l>devyāmasyāṃ mahāsattvaṃ tatkuruṣva mama priyam || 20 ||</l>
        </lg>
        <p>sanatkumāra uvāca |</p>
        <lg n="021">
          <l>evamastvityathoktvāsau tasyāṃ patnyāṃ mahāvrataḥ |</l>
          <l>putraṃ ca śoṇakaṃ nāma janayāmāsa nirvṛtaḥ || 21 ||</l>
        </lg>
        <lg n="022">
          <l>taṃ śoṇakaṃ tato rājye svaṃ putramabhiṣicya saḥ |</l>
          <l>jagāma vanamevāśu sabhāryastapasi sthitaḥ || 22 ||</l>
        </lg>
        <lg n="023">
          <l>vasiṣṭhasyāpi kālena śakteḥ putraḥ pratāpavān |</l>
          <l>adṛśyantyāṃ samabhavatputro nāmnā parāśaraḥ || 23 ||</l>
        </lg>
        <lg n="024">
          <l>vasiṣṭhaṃ tu tadā dhīmāṃstātamevābhyamanyata |</l>
          <l>tāta tāteti ca muhurvyājahāra piturgurum || 24 ||</l>
        </lg>
        <lg n="025">
          <l>tataḥ kadācidvijñāya bhakṣitaṃ rakṣasā śucim |</l>
          <l>pitaraṃ tapasā mantrairīje rakṣaḥkratau tadā || 25 ||</l>
        </lg>
        <lg n="026">
          <l>tatra koṭīḥ sa pañcāśadrakṣasāṃ krūrakarmaṇām |</l>
          <l>juhāvāgnau mahātejāstato brahmābhyagāddrutam || 26 ||</l>
        </lg>
        <lg n="027">
          <l>sutamabhyetya sampūjya vasiṣṭhasahitaḥ prabhuḥ |</l>
          <l>ṛṣibhirdaivataiścaiva idamāha parāśaram || 27 ||</l>
        </lg>
        <p>brahmovāca |</p>
        <lg n="028">
          <l>devatāste patanti sma yajñairmantrapuraskṛtaiḥ |</l>
          <l>aṣṭamaṃ sthānametaddhi devānāmādyamīdṛśam || 28 ||</l>
        </lg>
        <p>parāśara uvāca |</p>
        <lg n="029">
          <l>saha devairahaṃ sarvāṃl lokāndhakṣyāmi pāvakaiḥ |</l>
          <l>dagdhvānyānprathayiṣyāmi tatra lokānna saṃśayaḥ || 29 ||</l>
        </lg>
        <p>sanatkumāra uvāca |</p>
        <lg n="030">
          <l>tasyaivaṃ garvitaṃ vākyaṃ śrutvā devaḥ pitāmahaḥ |</l>
          <l>uvāca ślakṣṇayā vācā sāntvayaṃstamidaṃ vacaḥ || 30 ||</l>
        </lg>
        <p>pitāmaha uvāca |</p>
        <lg n="031">
          <l>kṛtametanna saṃdeho yathā brūṣe mahāmate |</l>
          <l>kṣantavyaṃ sarvametattu asmatpriyacikīrṣayā || 31 ||</l>
        </lg>
        <lg n="032">
          <l>yaiste pitā mahābhāga bhakṣitaḥ saha sodaraiḥ |</l>
          <l>ta evāgnau ca hotavyā viśvāmitrasya paśyataḥ |</l>
          <l>anyeṣāṃ svasti sarvatra devānāṃ saha rākṣasaiḥ || 32 ||</l>
        </lg>
        <lg n="033">
          <l>tasya saṃkalpasaṃtapto manyumūlamudāharat |</l>
          <l>vasiṣṭhasya mahābhāga tvaṃ nivāraya putraka || 33 ||</l>
        </lg>
        <lg n="034">
          <l>devāḥ prāñjalayaḥ sarve praṇemuste mahāmunim |</l>
          <l>ṛṣayaścaiva te sarve vāgbhistuṣṭuvire tadā || 34 ||</l>
        </lg>
        <lg n="035">
          <l>tatasteṣāṃ mahātejā vacāṃsi pratyapūjayat |</l>
          <l>viśvāmitrasya miṣata idaṃ provāca susvaram || 35 ||</l>
        </lg>
        <lg n="036">
          <l>ya eṣāṃ brāhmaṇo vāpi kṣatriyo vā durātmavān |</l>
          <l>rakṣasāṃ pakṣamāsthāya pratīkāraṃ kariṣyati || 36 ||</l>
        </lg>
        <lg n="037">
          <l>tamapyatrāpi saṃkruddhastapoyogabalānvitaḥ |</l>
          <l>vihatya tapaso yogāddhoṣye dīpte vibhāvasau || 37 ||</l>
        </lg>
        <p>sanatkumāra uvāca |</p>
        <lg n="038">
          <l>tato devāḥ sagandharvāḥ pitāmahapuraḥsarāḥ |</l>
          <l>prabhāvaṃ tasya taṃ jñātvā parāśaramapūjayan || 38 ||</l>
        </lg>
        <lg n="039">
          <l>huteṣu ca tatasteṣu rākṣaseṣu durātmasu |</l>
          <l>saṃjahāra tataḥ sattraṃ brahmaṇo 'numate tadā || 39 ||</l>
        </lg>
        <p>sanatkumāra uvāca |</p>
        <lg n="040">
          <l>ya imaṃ śrāddhakāle vā daive karmaṇi vā dvijān |</l>
          <l>śrāvayīta śucirbhūtvā na taṃ hiṃsanti rākṣasāḥ || 40 ||</l>
        </lg>
        <lg n="041">
          <l>parāśarasyedamadīnasambhavaṃ viśuddhavākkarmavidhānasambhavam |</l>
          <l>niśāmya vipraḥ kulasiddhisambhavaṃ na rākṣasaṃ gacchati yonisambhavam || 41 ||</l>
        </lg>
        <trailer>iti skandapurāṇe 'ṣṭādaśamo 'dhyāyaḥ ||</trailer>
      </div>
      <div n="019" type="chapter">
        <p>sanatkumāra uvāca |</p>
        <lg n="001">
          <l>evaṃ tava pitā vyāsa rakṣaḥsattraṃ samāharat |</l>
          <l>samāpayitvā ca punastapastepe ca bhāsvaram || 1 ||</l>
        </lg>
        <lg n="002">
          <l>tamāgatya vasiṣṭhastu tapasā bhāskaradyutim |</l>
          <l>uvāca prītisampannamidamarthavadavyayaḥ || 2 ||</l>
        </lg>
        <p>vasiṣṭha uvāca |</p>
        <lg n="003">
          <l>pitaraḥ putrakāmā vai tapaḥ kṛtvātiduścaram |</l>
          <l>putramutpādayanti sma tapojñānasamanvitam || 3 ||</l>
        </lg>
        <lg n="004">
          <l>ayaṃ naḥ saṃtatiṃ caiva jñānavāṃstapasānvitaḥ |</l>
          <l>kariṣyati gatiṃ caiva iti vedavido viduḥ || 4 ||</l>
        </lg>
        <lg n="005">
          <l>sa tvaṃ taponvitaścaiva jñānavānyaśasānvitaḥ |</l>
          <l>putraḥ putravatāṃ śreṣṭho vihīnaḥ prajayā vibho || 5 ||</l>
        </lg>
        <lg n="006">
          <l>tasmātpitṝṇāmānṛṇyaṃ gaccha vratavatāṃ vara |</l>
          <l>sutamutpādaya kṣipramadhikaṃ samameva vā || 6 ||</l>
        </lg>
        <p>sanatkumāra uvāca |</p>
        <lg n="007">
          <l>sa evamuktastejasvī vasiṣṭhenāmitātmanā |</l>
          <l>mainākaṃ parvataṃ prāpya tapastepe suduścaram || 7 ||</l>
        </lg>
        <lg n="008">
          <l>tasya kālena mahatā tapasā bhāvitasya tu |</l>
          <l>umāpatirvaraṃ prādātsa ca vavre sutaṃ śubham || 8 ||</l>
        </lg>
        <lg n="009">
          <l>sa labdhavara āgamya yayāce putrakāraṇāt |</l>
          <l>kṣetraṃ supariśuddhaṃ ca svaputro yatra sambhavet || 9 ||</l>
        </lg>
        <lg n="010">
          <l>sambhramandāśarājasya duhitṛtvamupāgatām |</l>
          <l>pitṛkanyāṃ tataḥ kālīmapaśyaddivyarūpiṇīm || 10 ||</l>
        </lg>
        <lg n="011">
          <l>matsīgarbhasamutpannāṃ vasorbījāśanātpurā |</l>
          <l>adrikāmapsaraḥśreṣṭhāṃ brahmatejomayīṃ śubhām || 11 ||</l>
        </lg>
        <lg n="012">
          <l>tasyāṃ sa janayāmāsa varaṃ dattvā mahātapāḥ |</l>
          <l>bhavantaṃ tapasāṃ yoniṃ śrautasmārtapravartakam || 12 ||</l>
        </lg>
        <lg n="013">
          <l>tava putro 'bhavaccāpi śuko yogavidāṃ varaḥ |</l>
          <l>tasya putrāśca catvāraḥ kanyā caikā sumadhyamā || 13 ||</l>
        </lg>
        <p>vyāsa uvāca |</p>
        <lg n="014">
          <l>kathaṃ vairaṃ samabhavadviśvāmitravasiṣṭhayoḥ |</l>
          <l>kathaṃ cāpagataṃ bhūya etadicchāmi veditum || 14 ||</l>
        </lg>
        <p>sanatkumāra uvāca |</p>
        <lg n="015">
          <l>parāśare tu garbhasthe vipratvaṃ gādhije gate |</l>
          <l>sarasvatyāṃ kurukṣetre dvayorapyāśramau tayoḥ || 15 ||</l>
        </lg>
        <lg n="016">
          <l>tatra vairamanusmṛtya viśvāmitreṇa dhīmatā |</l>
          <l>miṣatastu vasiṣṭhasya hataṃ putraśataṃ ruṣā || 16 ||</l>
        </lg>
        <lg n="017">
          <l>munirapyāha tatrāsau viśvāmitraḥ pratāpavān |</l>
          <l>sarasvatīmathaikānte vasiṣṭhaṃ me mahāpage |</l>
          <l>srotasā mahatākṣipya snāyamānamihānaya || 17 ||</l>
        </lg>
        <lg n="018">
          <l>saivamuktā tu taṃ gatvā vasiṣṭhaṃ prāha duḥkhitā |</l>
          <l>yaduktavāṃstu gādheyaḥ sa covāca mahānadīm || 18 ||</l>
        </lg>
        <lg n="019">
          <l>evaṃ kuru mahābhāge māṃ nayasva yathepsitam |</l>
          <l>mā te krūraḥ sa gādheyaḥ śāpaṃ dadyātsudustaram || 19 ||</l>
        </lg>
        <p>sanatkumāra uvāca |</p>
        <lg n="020">
          <l>gādheyasya tataḥ sā tu juhvato 'gniṃ divākare |</l>
          <l>madhyaṃ prāpte 'nayadvegādvasiṣṭhaṃ srotasā śubhā || 20 ||</l>
        </lg>
        <lg n="021">
          <l>taṃ dṛṣṭvāpahṛtaṃ vyāsa srotasā munisattamam |</l>
          <l>uvāca cchadmanā yasmādvegenāpahṛtastvayā |</l>
          <l>tasmāttvaṃ karmaṇānena sāsṛktoyā bhaviṣyasi || 21 ||</l>
        </lg>
        <lg n="022">
          <l>viśvāmitreṇa sā śaptā nadī lokasukhapradā |</l>
          <l>avahadrudhiraṃ caiva māṃsamedastathaiva ca || 22 ||</l>
        </lg>
        <lg n="023">
          <l>atha tīrthaprasaṅgena munibhiḥ samupāgataiḥ |</l>
          <l>anugrahaḥ kṛtastasyā yena svacchajalābhavat || 23 ||</l>
        </lg>
        <lg n="024">
          <l>mahatastapasaḥ śaktyā kālena mahatā tadā |</l>
          <l>vasiṣṭhasya ca tāṃ kṣāntiṃ jñātvā sa ṛṣipuṃgavaḥ || 24 ||</l>
        </lg>
        <lg n="025">
          <l>viśvāmitro mahātejā vasiṣṭhe vairamatyajat |</l>
          <l>evaṃ tau vairamanyonyaṃ jahaturmunisattamau || 25 ||</l>
        </lg>
        <p>sanatkumāra uvāca |</p>
        <lg n="026">
          <l>ya imaṃ śṛṇuyānnityaṃ brāhmaṇāñchrāvayīta vā |</l>
          <l>sa dustarāṇi durgāṇi taratyaśrāntapauruṣaḥ || 26 ||</l>
        </lg>
        <lg n="027">
          <l>hrīpauruṣaudāryavihārasattvaiḥ samanvitaḥ sojjvalacāruveṣaḥ |</l>
          <l>bhavecca sarvāmararājatulyastripiṣṭape krīḍati cecchayā svayam || 27 ||</l>
        </lg>
        <lg n="028">
          <l>evaṃ tadabhavadvyāsa viśvāmitravasiṣṭhayoḥ |</l>
          <l>vairaṃ samāptaṃ lokānāṃ hitārthaṃ punareva ca || 28 ||</l>
        </lg>
        <trailer>iti skandapurāṇe ūnaviṃśatitamo 'dhyāyaḥ ||</trailer>
      </div>
      <div n="020" type="chapter">
        <p>vyāsa uvāca |</p>
        <lg n="001">
          <l>umāharau tu deveśau cakraturyacca saṃgatau |</l>
          <l>tanme sarvamaśeṣeṇa kathayasva mahāmune || 1 ||</l>
        </lg>
        <p>sanatkumāra uvāca |</p>
        <lg n="002">
          <l>umāharau tu saṃgamya parasparamaninditau |</l>
          <l>śālaṅkasyānvaye vipraṃ yuyujāte vareṇa ha || 2 ||</l>
        </lg>
        <lg n="003">
          <l>sa cāpyayonijaḥ putra ārādhya parameśvaram |</l>
          <l>rudreṇa samatāṃ labdhvā mahāgaṇapatirbabhau || 3 ||</l>
        </lg>
        <p>vyāsa uvāca |</p>
        <lg n="004">
          <l>kathaṃ nandī samutpannaḥ kathaṃ cārādhya śaṃkaram |</l>
          <l>samānatvamagācchambhoḥ pratīhāratvameva ca || 4 ||</l>
        </lg>
        <p>sanatkumāra uvāca |</p>
        <lg n="005">
          <l>abhūdṛṣiḥ sa dharmātmā śilādo nāma vīryavān |</l>
          <l>tasyābhūcchilakairvṛttiḥ śilādastena so 'bhavat || 5 ||</l>
        </lg>
        <lg n="006">
          <l>apaśyallambamānāṃstu gartāyāṃ sa pitṝndvijaḥ |</l>
          <l>vicchinnasaṃtatīnghoraṃ nirayaṃ vai prapetuṣaḥ || 6 ||</l>
        </lg>
        <lg n="007">
          <l>tairukto 'patyakāmaistu devaṃ lokeśamavyayam |</l>
          <l>ārādhaya mahādevaṃ sutārthaṃ dvijasattama || 7 ||</l>
        </lg>
        <lg n="008">
          <l>tasya varṣasahasreṇa tapyamānasya śūladhṛk |</l>
          <l>śarvaḥ somo gaṇavṛto varado 'smītyabhāṣata || 8 ||</l>
        </lg>
        <lg n="009">
          <l>taṃ dṛṣṭvā somamīśeśaṃ praṇataḥ pādayorvibhoḥ |</l>
          <l>harṣagadgadayā vācā tuṣṭāva vibudheśvaram || 9 ||</l>
        </lg>
        <lg n="010">
          <l>namaḥ paramadevāya maheśāya mahātmane |</l>
          <l>sraṣṭre sarvasureśānāṃ brahmaṇaḥ pataye namaḥ || 10 ||</l>
        </lg>
        <lg n="011">
          <l>namaḥ kāmāṅganāśāya yogasambhavahetave |</l>
          <l>namaḥ parvatavāsāya dhyānagamyāya vedhase || 11 ||</l>
        </lg>
        <lg n="012">
          <l>ṛṣīṇāṃ pataye nityaṃ devānāṃ pataye namaḥ |</l>
          <l>vedānāṃ pataye caiva yogināṃ pataye namaḥ || 12 ||</l>
        </lg>
        <lg n="013">
          <l>pradhānāya namo nityaṃ tattvāyāmarasaṃjñiṇe |</l>
          <l>varadāya ca bhaktānāṃ namaḥ sarvagatāya ca || 13 ||</l>
        </lg>
        <lg n="014">
          <l>tanmātrendriyabhūtānāṃ vikārāṇāṃ guṇaiḥ saha |</l>
          <l>sraṣṭre ca pataye caiva namaśca prabhaviṣṇave || 14 ||</l>
        </lg>
        <lg n="015">
          <l>jagataḥ pataye caiva jagatsraṣṭre namaḥ sadā |</l>
          <l>prakṛteḥ pataye nityaṃ puruṣātparagāmine || 15 ||</l>
        </lg>
        <lg n="016">
          <l>īśvarāya namo nityaṃ yogagamyāya raṃhase |</l>
          <l>saṃsārotpattināśāya sarvakāmapradāya ca || 16 ||</l>
        </lg>
        <lg n="017">
          <l>śaraṇyāya namo nityaṃ namo bhasmāṅgarāgiṇe |</l>
          <l>namaste 'yograhastāya tejasāṃ pataye namaḥ || 17 ||</l>
        </lg>
        <lg n="018">
          <l>sūryānilahutāśāmbucandrākāśadharāya ca |</l>
          <l>sthitāya sarvadā nityaṃ namastrailokavedhase || 18 ||</l>
        </lg>
        <lg n="019">
          <l>stotavyasya kuto deva viśrāmastava vidyate |</l>
          <l>yadā hetustvamevāsya jagataḥ sthitināśayoḥ || 19 ||</l>
        </lg>
        <lg n="020">
          <l>aśaraṇyasya deveśa tvattaśca śaraṇārthinaḥ |</l>
          <l>prasādaṃ paramālambya varado bhava viśvakṛt || 20 ||</l>
        </lg>
        <p>sanatkumāra uvāca |</p>
        <lg n="021">
          <l>yaḥ stotrametadakhilaṃ paṭhate dvijanmā prātaḥ śucirniyamavānpurato dvijānām |</l>
          <l>taṃ brahmarākṣasaniśācarabhūtayakṣā hiṃsanti no dvipadapannagapūtanāśca || 21 ||</l>
        </lg>
        <lg n="022">
          <l>tataḥ sa bhagavāndevaḥ stūyamānaḥ sahomayā |</l>
          <l>uvāca varado 'smīti brūhi yatte manogatam || 22 ||</l>
        </lg>
        <lg n="023">
          <l>tamevaṃvādinaṃ devaṃ śilādo 'bhyarcayattadā |</l>
          <l>uvāca cedaṃ deveśaṃ sa vācā sajjamānayā || 23 ||</l>
        </lg>
        <lg n="024">
          <l>bhagavanyadi tuṣṭo 'si yadi deyo varaśca me |</l>
          <l>icchāmyātmasamaṃ putraṃ mṛtyuhīnamayonijam || 24 ||</l>
        </lg>
        <lg n="025">
          <l>evamuktastato devaḥ prīyamāṇastrilocanaḥ |</l>
          <l>evamastviti taṃ procya tatraivāntaradhīyata || 25 ||</l>
        </lg>
        <lg n="026">
          <l>gate tasminmaheṣvāse ṛṣiḥ paramapūjitaḥ |</l>
          <l>svamāśramamupāgamya ṛṣibhyo 'kathayattataḥ || 26 ||</l>
        </lg>
        <lg n="027">
          <l>taiḥ praśastastataścaiva kālena munisattama |</l>
          <l>yiyakṣuryajñabhūmiṃ svāṃ lāṅgalena cakarṣa tām || 27 ||</l>
        </lg>
        <lg n="028">
          <l>tasyāṃ tu kṛṣyamāṇāyāṃ sītāyāṃ tatsamutthitaḥ |</l>
          <l>saṃvartakānalaprakhyaḥ kumāraḥ pratyadṛśyata || 28 ||</l>
        </lg>
        <lg n="029">
          <l>sa taṃ dṛṣṭvā tathodbhūtaṃ kumāraṃ dīptatejasam |</l>
          <l>rākṣaso 'yamiti jñātvā bhayānnopasasāra tam || 29 ||</l>
        </lg>
        <lg n="030">
          <l>kumāro 'pi tathodbhūtaḥ pitaraṃ dīptatejasam |</l>
          <l>upāsarpata dīnātmā tāta tāteti cābravīt || 30 ||</l>
        </lg>
        <lg n="031">
          <l>sa tātetyucyamāno 'pi yadā taṃ nābhyanandata |</l>
          <l>tato vāyustamākāśe śilādaṃ prāha susvaram || 31 ||</l>
        </lg>
        <p>vāyuruvāca |</p>
        <lg n="032">
          <l>śālaṅkāyana putraste yo 'sau devena śambhunā |</l>
          <l>ayonijaḥ purā dattaḥ sa eṣa pratinandaya || 32 ||</l>
        </lg>
        <lg n="033">
          <l>yasmānnandīkaraste 'yaṃ sadaiva dvijasattama |</l>
          <l>tasmānnandīti nāmnāyaṃ bhaviṣyati sutastava || 33 ||</l>
        </lg>
        <p>sanatkumāra uvāca |</p>
        <lg n="034">
          <l>tataḥ sa vāyuvacanānnandinaṃ pariṣasvaje |</l>
          <l>gṛhītvā cāśramaṃ svena so 'nayattuṣṭivardhanam |</l>
          <l>cūḍopanayanādīni karmāṇyasya cakāra saḥ || 34 ||</l>
        </lg>
        <lg n="035">
          <l>kṛtvā cādhyāpayāmāsa vedānsāṅgānaśeṣataḥ |</l>
          <l>āyurvedaṃ dhanurvedaṃ gāndharvaṃ śabdalakṣaṇam || 35 ||</l>
        </lg>
        <lg n="036">
          <l>hastināṃ caritaṃ yacca naranāryośca lakṣaṇam |</l>
          <l>śilpāni caiva sarvāṇi nimittajñānameva ca || 36 ||</l>
        </lg>
        <lg n="037">
          <l>bhūtagrāmacikitsāṃ ca mātṝṇāṃ caritaṃ ca yat |</l>
          <l>bhujaṃgānāṃ ca sarveṣāṃ yacca kiṃcidviceṣṭitam |</l>
          <l>abdairadhītavānsarvaṃ vyāsa pañcabhireva ca || 37 ||</l>
        </lg>
        <lg n="038">
          <l>dakṣaḥ śuciradīnātmā priyavāganasūyakaḥ |</l>
          <l>sarvalokapriyo nityaṃ manonayananandanaḥ || 38 ||</l>
        </lg>
        <lg n="039">
          <l>tasyātha saptame varṣe ṛṣī divyau tapodhanau |</l>
          <l>āśramaṃ samanuprāptau śilādasya mahaujasau || 39 ||</l>
        </lg>
        <lg n="040">
          <l>tāvabhyarcya yathānyāyaṃ śilādaḥ sumahātapāḥ |</l>
          <l>sukhāsīnau samālakṣya āsane paramārcitau || 40 ||</l>
        </lg>
        <lg n="041">
          <l>mitrāvaruṇanāmānau tapoyogabalānvitau |</l>
          <l>abhijñau sarvabhūtānāṃ trailokye sacarācare || 41 ||</l>
        </lg>
        <lg n="042">
          <l>tābhyāmanujñātaścaiva niṣasāda varāsane |</l>
          <l>upaviṣṭastataḥ prīta iṣṭābhirvāgbhirastuvat || 42 ||</l>
        </lg>
        <lg n="043">
          <l>tābhyāṃ pṛṣṭaśca kaccitte putrastuṣṭipradaḥ śubhaḥ |</l>
          <l>svādhyāyaniyataḥ kaccitkacciddharmasya saṃtatiḥ || 43 ||</l>
        </lg>
        <lg n="044">
          <l>kaccinna vṛddhānbālo na gurūnvāpyavamanyate |</l>
          <l>kaccinniyamavāṃścaiva kaccittuṣṭipradaḥ satām || 44 ||</l>
        </lg>
        <lg n="045">
          <l>sa evamuktastejasvī śilādaḥ putravatsalaḥ |</l>
          <l>uvāca guṇavānsamyakkulavaṃśavivardhanaḥ || 45 ||</l>
        </lg>
        <lg n="046">
          <l>tamāhūya sa tuṣṭyā tu putraṃ nandinamacyutam |</l>
          <l>tayoḥ pādeṣu śirasā apātayata nandinam || 46 ||</l>
        </lg>
        <lg n="047">
          <l>tau tu tasyāśiṣaṃ devau prayuṅkto dharmanityatām |</l>
          <l>guruśuśrūṣaṇe bhāvaṃ lokāṃścaiva tathākṣayān || 47 ||</l>
        </lg>
        <p>sanatkumāra uvāca |</p>
        <lg n="048">
          <l>śilādastāmathālakṣya āśiṣaṃ devayostadā |</l>
          <l>visṛjya nandinaṃ bhītaḥ so 'pṛcchadṛṣisattamau || 48 ||</l>
        </lg>
        <p>śilāda uvāca |</p>
        <lg n="049">
          <l>bhagavantāvṛṣī satyau gatijñau sarvadehinām |</l>
          <l>kimarthaṃ mama putrasya dīrghamāyurubhāvapi |</l>
          <l>prayuktavantau samyaktu nāśiṣaṃ munisattamau || 49 ||</l>
        </lg>
        <p>mitrāvaruṇāvūcatuḥ |</p>
        <lg n="050">
          <l>tavaiṣa tanayastāta alpāyuḥ sarvasaṃmataḥ |</l>
          <l>ato 'nyadvarṣamekaṃ vai jīvitaṃ dhārayiṣyati || 50 ||</l>
        </lg>
        <p>sanatkumāra uvāca |</p>
        <lg n="051">
          <l>tataḥ sa śokasaṃtapto nyapatadbhuvi duḥkhitaḥ |</l>
          <l>visṛjya ṛṣiśārdūlāvekākī vilalāpa ca || 51 ||</l>
        </lg>
        <lg n="052">
          <l>tasya śokādvilapataḥ svaraṃ śrutvā sutaḥ śubhaḥ |</l>
          <l>nandyāgāttamathāpaśyatpitaraṃ duḥkhitaṃ bhṛśam || 52 ||</l>
        </lg>
        <p>nandyuvāca |</p>
        <lg n="053">
          <l>kena tvaṃ tāta duḥkhena dūyamānaḥ prarodiṣi |</l>
          <l>duḥkhaṃ te kuta udbhūtaṃ jñātumicchāmyahaṃ pitaḥ || 53 ||</l>
        </lg>
        <p>śilāda uvāca |</p>
        <lg n="054">
          <l>putra tvaṃ kila varṣeṇa jīvitaṃ samprahāsyasi |</l>
          <l>ūcatustāvṛṣītyevaṃ tato māṃ kṛcchramāviśat || 54 ||</l>
        </lg>
        <p>nandyuvāca |</p>
        <lg n="055">
          <l>satyaṃ devaṛṣī tāta na tāvanṛtamūcatuḥ |</l>
          <l>tathāpi tu na mṛtyurme prabhaviṣyati mā śucaḥ || 55 ||</l>
        </lg>
        <p>śilāda uvāca |</p>
        <lg n="056">
          <l>kiṃ tapaḥ kiṃ parijñānaṃ ko yogaḥ kaḥ śramaśca te |</l>
          <l>yena tvaṃ mṛtyumudyuktaṃ vañcayiṣyasi kathyatām || 56 ||</l>
        </lg>
        <p>nandyuvāca |</p>
        <lg n="057">
          <l>na tāta tapasā mṛtyuṃ vañcayiṣye na vidyayā |</l>
          <l>mahādevaprasādena mṛtyuṃ jeṣyāmi nānyathā || 57 ||</l>
        </lg>
        <lg n="058">
          <l>drakṣyāmi śaṃkaraṃ devaṃ tato mṛtyurna me bhavet |</l>
          <l>naṣṭe mṛtyau tvayā sārdhaṃ ciraṃ vatsyāmi nirvṛtaḥ || 58 ||</l>
        </lg>
        <p>śilāda uvāca |</p>
        <lg n="059">
          <l>mayā varṣasahasreṇa tapastaptvā suduścaram |</l>
          <l>mahādevaḥ purā dṛṣṭo labdhastvaṃ me yataḥ sutaḥ || 59 ||</l>
        </lg>
        <lg n="060">
          <l>bhavāṃstu varṣeṇaikena tapasā nātibhāvitaḥ |</l>
          <l>kathaṃ draṣṭā mahādevametadicchāmi veditum || 60 ||</l>
        </lg>
        <p>nandyuvāca |</p>
        <lg n="061">
          <l>na tāta tapasā devo dṛśyate na ca vidyayā |</l>
          <l>śuddhena manasā bhaktyā dṛśyate parameśvaraḥ || 61 ||</l>
        </lg>
        <lg n="062">
          <l>tvayā visṛṣṭo gatvāhamacireṇa trilocanam |</l>
          <l>draṣṭā tāta na saṃdeho visṛjāśu tatastu mām || 62 ||</l>
        </lg>
        <lg n="063">
          <l>tiṣṭhantaṃ māṃ yamo 'bhyetya paśyataste 'bhisaṃmatam |</l>
          <l>na hiṃsati tathā tasmāditastāta vrajāmyaham || 63 ||</l>
        </lg>
        <lg n="064">
          <l>tiṣṭhantaṃ vā śayānaṃ vā dhāvantaṃ patitaṃ tathā |</l>
          <l>na pratīkṣati vai mṛtyuriti buddhvā śamaṃ vraja || 64 ||</l>
        </lg>
        <lg n="065">
          <l>avatīrya jalaṃ divyaṃ bhāvaṃ śuddhaṃ samāsthitaḥ |</l>
          <l>abhyasya raudramadhyāyaṃ tato drakṣyāmi śaṃkaram || 65 ||</l>
        </lg>
        <lg n="066">
          <l>japataścāpi yuktasya rudrabhāvārpitasya ca |</l>
          <l>na mṛtyukālā bahavaḥ kariṣyanti mama vyathām || 66 ||</l>
        </lg>
        <p>sanatkumāra uvāca |</p>
        <lg n="067">
          <l>tamevaṃvādinaṃ matvā bruvāṇaṃ śuddhayā girā |</l>
          <l>vyasarjayadadīnātmā kṛcchrātputraṃ mahātapāḥ || 67 ||</l>
        </lg>
        <lg n="068">
          <l>abhivandya pituḥ pādau śirasā sa mahāyaśāḥ |</l>
          <l>pradakṣiṇaṃ samāvṛtya sampratasthe 'tiniścitaḥ || 68 ||</l>
        </lg>
        <lg n="069">
          <l>abhivādya ṛṣīnsarvānsa didṛkṣurudāradhīḥ |</l>
          <l>muniḥ sa devamagamatpraṇatārtiharaṃ haram || 69 ||</l>
        </lg>
        <trailer>iti skandapurāṇe viṃśatitamo 'dhyāyaḥ ||</trailer>
      </div>
      <div n="021" type="chapter">
        <p>sanatkumāra uvāca |</p>
        <lg n="001">
          <l>nirgato 'tha tato nandī jagāma saritāṃ varām |</l>
          <l>bhuvanāmiti vikhyātāṃ sarvalokasukhāvahām || 1 ||</l>
        </lg>
        <lg n="002">
          <l>tāṃ praviśya tato dhīmānekāgro hradamāsthitaḥ |</l>
          <l>sa jajāpa tadā rudrānmṛtyorbhītaḥ samāhitaḥ || 2 ||</l>
        </lg>
        <lg n="003">
          <l>japatā tena tatraiva tatpareṇa tadāśiṣā |</l>
          <l>koṭirekā yadā japtā tadā devastutoṣa ha || 3 ||</l>
        </lg>
        <lg n="004">
          <l>tamāgatyāha bhagavāñcharva ugraḥ kapardimān |</l>
          <l>nandiṃstuṣṭo 'smi bhadraṃ te varaṃ vṛṇu yathepsitam || 4 ||</l>
        </lg>
        <lg n="005">
          <l>uvāca praṇato bhūtvā praṇatārtiharaṃ haram |</l>
          <l>dvitīyāṃ japtumicchāmi koṭiṃ bhagavatāṃ vibho |</l>
          <l>evamastviti devo 'pi procyāgacchadyathāgatam || 5 ||</l>
        </lg>
        <p>sanatkumāra uvāca |</p>
        <lg n="006">
          <l>so 'vatīrya tato bhūyaḥ prayatātmā tathaiva ha |</l>
          <l>jajāpa koṭimanyāṃ tu rudramevānucintayan || 6 ||</l>
        </lg>
        <lg n="007">
          <l>dvitīyāyāṃ tataḥ koṭyāṃ sampūrṇāyāṃ vṛṣadhvajaḥ |</l>
          <l>abhyājagāma taṃ caiva varado 'smītyabhāṣata || 7 ||</l>
        </lg>
        <lg n="008">
          <l>sa prāha bhagavankoṭiṃ tṛtīyāmapi kālahan |</l>
          <l>japtumicchāmi deveśa tvatprasādādahaṃ vibho || 8 ||</l>
        </lg>
        <lg n="009">
          <l>evamastviti bhūyo 'pi bhagavānpratyuvāca ha |</l>
          <l>uktvā jagāma svaṃ veśma devyā saha mahādyutiḥ || 9 ||</l>
        </lg>
        <lg n="010">
          <l>tatastṛtīyāṃ rudrāṇāṃ koṭimanyāṃ jajāpa ha |</l>
          <l>yugāntādityasaṃkāśastataḥ samabhavaddvijaḥ || 10 ||</l>
        </lg>
        <lg n="011">
          <l>tasya koṭītraye vyāsa samāpte jvalanatviṣaḥ |</l>
          <l>somaḥ saha gaṇairdevastaṃ deśamupacakrame || 11 ||</l>
        </lg>
        <lg n="012">
          <l>sa taṃ kareṇa saṃgṛhya uddhṛtya salilācca ha |</l>
          <l>saṃmṛjāno 'grahastena nandinaṃ kālahābravīt || 12 ||</l>
        </lg>
        <p>deva uvāca |</p>
        <lg n="013">
          <l>śailāde varado 'haṃ te tapasānena toṣitaḥ |</l>
          <l>sādhu japtaṃ tvayā dhīmanbrūhi yatte manogatam || 13 ||</l>
        </lg>
        <p>śailādiruvāca |</p>
        <lg n="014">
          <l>japeyaṃ koṭimanyāṃ tu bhūyo 'pi tava tejasā |</l>
          <l>varametaṃ vṛṇe deva yadi tuṣṭo 'si me vibho || 14 ||</l>
        </lg>
        <p>bhagavānuvāca |</p>
        <lg n="015">
          <l>kiṃ te japtena bhūyo 'pi tuṣṭo 'smi tava sarvathā |</l>
          <l>yadyattvaṃ vṛṇuṣe kāmaṃ sarvaṃ tatpradadāni te || 15 ||</l>
        </lg>
        <lg n="016">
          <l>brahmatvamatha viṣṇutvamindratvamatha vāyutām |</l>
          <l>ādityo bhava rudro vā brūhi kiṃ vā dadāni te || 16 ||</l>
        </lg>
        <p>sanatkumāra uvāca |</p>
        <lg n="017">
          <l>sa evamukto devena śirasā pādayornataḥ |</l>
          <l>tuṣṭāva purakāmāṅgakratuparvatanāśanam || 17 ||</l>
        </lg>
        <p>nandyuvāca |</p>
        <lg n="018">
          <l>namo devātidevāya mahādevāya vai namaḥ |</l>
          <l>namaḥ kāmāṅganāśāya nīlakaṇṭhāya vai namaḥ || 18 ||</l>
        </lg>
        <lg n="019">
          <l>namastuṣitanāśāya trailokyadahanāya ca |</l>
          <l>namaḥ kālogradaṇḍāya ugradaṇḍāya vai namaḥ || 19 ||</l>
        </lg>
        <lg n="020">
          <l>namo nīlaśikhaṇḍāya sahasraśirase namaḥ |</l>
          <l>sahasrapāṇaye caiva sahasracaraṇāya ca || 20 ||</l>
        </lg>
        <lg n="021">
          <l>sarvataḥpāṇipādāya sarvatokṣimukhāya ca |</l>
          <l>sarvataḥśrutaye caiva sarvamāvṛtya tiṣṭhate || 21 ||</l>
        </lg>
        <lg n="022">
          <l>namaste rukmavarṇāya tathaivātīndriyāya ca |</l>
          <l>namaḥ kanakaliṅgāya sarvaliṅgāya vai namaḥ || 22 ||</l>
        </lg>
        <lg n="023">
          <l>namaścandrārkavarṇāya yogeśāyājitāya ca |</l>
          <l>pinākapāṇaye caiva śūlamudgarapāṇaye || 23 ||</l>
        </lg>
        <lg n="024">
          <l>gadine khaḍgine caiva paraśvadhadharāya ca |</l>
          <l>rathine varmiṇe caiva maheṣvāsāya vai namaḥ || 24 ||</l>
        </lg>
        <lg n="025">
          <l>namastriśūlahastāya ugradaṇḍadharāya ca |</l>
          <l>namo gaṇādhipataye rudrāṇāṃ pataye namaḥ || 25 ||</l>
        </lg>
        <lg n="026">
          <l>namaḥ sahasranetrāya śatanetrāya vai namaḥ |</l>
          <l>ādityānāṃ ca pataye vasūnāṃ pataye namaḥ || 26 ||</l>
        </lg>
        <lg n="027">
          <l>namaḥ pṛthivyāḥ pataye ākāśapataye namaḥ |</l>
          <l>namaḥ svarlokapataye umāyāḥ pataye namaḥ || 27 ||</l>
        </lg>
        <lg n="028">
          <l>namo yogādhipataye sarvayogapradāya ca |</l>
          <l>dhyānine dhyāyamānāya dhyānibhiḥ saṃstutāya ca || 28 ||</l>
        </lg>
        <lg n="029">
          <l>mṛtyave kāladaṇḍāya yamāya ca mahātmane |</l>
          <l>devādhipataye caiva divyasaṃhananāya ca || 29 ||</l>
        </lg>
        <lg n="030">
          <l>yajñāya vasudānāya svargāyājanmadāya ca |</l>
          <l>savitre sarvadevānāṃ dharmāyānekarūpiṇe || 30 ||</l>
        </lg>
        <lg n="031">
          <l>amṛtāya vareṇyāya sarvadevastutāya ca |</l>
          <l>brahmaṇaśca śirohartre yajñasya ca mahātmanaḥ || 31 ||</l>
        </lg>
        <lg n="032">
          <l>tripuraghnāya cogrāya sarvāśubhaharāya ca |</l>
          <l>umādehārdharūpāya lalāṭanayanāya ca || 32 ||</l>
        </lg>
        <lg n="033">
          <l>mahiṣāndhakabhettāya sraṣṭre vai parameṣṭhine |</l>
          <l>brahmaṇo gurave caiva brahmaṇo janakāya ca || 33 ||</l>
        </lg>
        <lg n="034">
          <l>kumāragurave caiva kumāravaradāya ca |</l>
          <l>haline muṣalaghnāya mahāhāsāya vai namaḥ || 34 ||</l>
        </lg>
        <lg n="035">
          <l>mṛtyupāśograhastāya takṣakabrahmasūtriṇe |</l>
          <l>savidyudghanavāhāya tathaiva vṛṣayāyine || 35 ||</l>
        </lg>
        <lg n="036">
          <l>himavadvindhyavāsāya meruparvatavāsine |</l>
          <l>kailāsavāsine caiva dhaneśvarasakhāya ca || 36 ||</l>
        </lg>
        <lg n="037">
          <l>viṣṇordehārdhadattāya tasyaiva varadāya ca |</l>
          <l>sarvabhūtāsamajñāya sarvabhūtānukampine || 37 ||</l>
        </lg>
        <lg n="038">
          <l>antarbhūtādhibhūtāya prāṇināṃ jīvadāya ca |</l>
          <l>manase manyamānāya atimānāya caiva hi || 38 ||</l>
        </lg>
        <lg n="039">
          <l>budhyamānāya buddhāya draṣṭre vai cakṣuṣe namaḥ |</l>
          <l>namaste sparśayitre ca tathaiva sparśanāya ca || 39 ||</l>
        </lg>
        <lg n="040">
          <l>namaste rasayitre ca tathaiva rasanāya ca| </l>
          <l>namo ghrāṇāya ghrātre ca śrotre śrotrāya caiva hi |</l>
          <l>hastine caiva hastāya tathā pādāya pādine || 40 ||</l>
        </lg>
        <lg n="041">
          <l>namo 'stvānandakartre ca ānandāya ca vai namaḥ |</l>
          <l>vāce 'tha vāgmine caiva tanmātrāya mahātmane || 41 ||</l>
        </lg>
        <lg n="042">
          <l>sūkṣmāya caiva sthūlāya sattvāya rajase namaḥ |</l>
          <l>namaśca tamase nityaṃ kṣetrajñāyājitāya ca || 42 ||</l>
        </lg>
        <lg n="043">
          <l>viṣṇave lokatantrāya prajānāṃ pataye namaḥ |</l>
          <l>manave saptaṛṣaye tapyamānāya tāpine || 43 ||</l>
        </lg>
        <lg n="044">
          <l>brahmaṇyāyātha śuddhāya tathā durvāsase namaḥ |</l>
          <l>śilpine śilpanāthāya viduṣe viśvakarmaṇe || 44 ||</l>
        </lg>
        <lg n="045">
          <l>atraye bhṛgave caiva tathaivāṅgirase namaḥ |</l>
          <l>pulahāya pulastyāya kratudakṣānalāya ca || 45 ||</l>
        </lg>
        <lg n="046">
          <l>dharmāya rucaye caiva vasiṣṭhāya namo 'stu te |</l>
          <l>bhūtāya bhūtanāthāya kuṣmāṇḍapataye namaḥ || 46 ||</l>
        </lg>
        <lg n="047">
          <l>tiṣṭhate dravate caiva gāyate nṛtyate 'pi ca |</l>
          <l>avaśyāyāpyavadhyāya ajarāyāmarāya ca || 47 ||</l>
        </lg>
        <lg n="048">
          <l>akṣayāyāvyayāyaiva tathāpratihatāya ca |</l>
          <l>anāveśyāya sarveṣāṃ dṛśyāyādṛśyarūpiṇe || 48 ||</l>
        </lg>
        <lg n="049">
          <l>sūkṣmebhyaścāpi sūkṣmāya sarvagāya mahātmane |</l>
          <l>namaste bhagavaṃstryakṣa namaste bhagavañchiva |</l>
          <l>namaste sarvalokeśa namaste lokabhāvana || 49 ||</l>
        </lg>
        <lg n="050">
          <l>na me devādhipatyena brahmatvenāthavā punaḥ |</l>
          <l>na viṣṇutvena deveśa nāpīndratvena bhūtapa |</l>
          <l>icchāmyahaṃ taveśāna gaṇatvaṃ nityamavyayam || 50 ||</l>
        </lg>
        <lg n="051">
          <l>nityaṃ tvāṃ sagaṇaṃ sāmbaṃ prasannaṃ saparicchadam |</l>
          <l>draṣṭumicchāmi deveśa eṣa me dīyatāṃ varaḥ || 51 ||</l>
        </lg>
        <lg n="052">
          <l>tvaṃ no gatiḥ purā deva tvaṃ caivārtāyanaṃ prabhuḥ |</l>
          <l>śaraṇaṃ ca tvamevātha nānyaṃ paśyāmi karhicit || 52 ||</l>
        </lg>
        <lg n="053">
          <l>tvayā tyaktasya caivāśu vināśo nātra saṃśayaḥ |</l>
          <l>anyāṃ gatiṃ na paśyāmi yasyā ātyantikaṃ śubham || 53 ||</l>
        </lg>
        <lg n="054">
          <l>anuraktaṃ ca bhaktaṃ ca tvatparaṃ tvadapāśrayam |</l>
          <l>pratīccha māṃ sadā deva eṣa me dīyatāṃ varaḥ || 54 ||</l>
        </lg>
        <p>sanatkumāra uvāca |</p>
        <lg n="055">
          <l>ya imaṃ prātarutthāya paṭhedavimanā naraḥ |</l>
          <l>sa dehabhedamāsādya nandīśvarasamo bhavet || 55 ||</l>
        </lg>
        <lg n="056">
          <l>yaścemaṃ śṛṇuyānnityaṃ śrāvayedvā dvijātiṣu |</l>
          <l>so 'śvamedhaphalaṃ prāpya rudraloke mahīyate || 56 ||</l>
        </lg>
        <lg n="057">
          <l>śrutvā sakṛdapi hyetaṃ stavaṃ pāpapraṇāśanam |</l>
          <l>yatra tatra mṛto vyāsa na durgatimavāpnuyāt || 57 ||</l>
        </lg>
        <lg n="058">
          <l>yo 'dhītya nityaṃ stavametamagryaṃ devaṃ sadābhyarcayate yatātmā |</l>
          <l>kiṃ tasya yajñairvividhaiśca dānaistīrthaiḥ sutaptaiśca tathā tapobhiḥ || 58 ||</l>
        </lg>
        <trailer>iti skandapurāṇa ekaviṃśatimo 'dhyāyaḥ ||</trailer>
      </div>
      <div n="022" type="chapter">
        <p>sanatkumāra uvāca |</p>
        <lg n="001">
          <l>tatastu devadeveśo bhaktyā paramayā yutam |</l>
          <l>aśrupūrṇekṣaṇaṃ dīnaṃ pādayoḥ śirasā natam || 1 ||</l>
        </lg>
        <lg n="002">
          <l>karābhyāṃ susukhābhyāṃ tu saṃgṛhya paramārtihā |</l>
          <l>utthāpya nayane somaḥ aśrupūrṇe mamārja ha || 2 ||</l>
        </lg>
        <lg n="003">
          <l>uvāca cainaṃ tuṣṭātmā vacasāpyāyayanniva |</l>
          <l>nirīkṣya gaṇapānsarvāndevyā saha tadā prabhuḥ || 3 ||</l>
        </lg>
        <p>deva uvāca |</p>
        <lg n="004">
          <l>jāne bhaktiṃ tava mayi jāne cārtiṃ tavānagha |</l>
          <l>tasya sarvasya śailāde udarkaṃ saṃniśāmaya || 4 ||</l>
        </lg>
        <lg n="005">
          <l>amaro jarayā tyakto nityaṃ duḥkhavivarjitaḥ |</l>
          <l>akṣayaścāvyayaścaiva sapitā sasuhṛjjanaḥ || 5 ||</l>
        </lg>
        <lg n="006">
          <l>mameṣṭo gaṇapaścaiva madvīryo matparākramaḥ |</l>
          <l>iṣṭo mama sadā caiva mama pārśvagataḥ sadā |</l>
          <l>madrūpaścaiva bhavitā mahāyogabalānvitaḥ || 6 ||</l>
        </lg>
        <lg n="007">
          <l>ṛddhimaccaiva te dvīpaṃ kṣīrodamamṛtākaram |</l>
          <l>saṃvāsaṃ samprayacchāmi tatra raṃsyasi sarvadā || 7 ||</l>
        </lg>
        <lg n="008">
          <l>kuśeśayamayīṃ mālāmavamucyātmanastataḥ |</l>
          <l>ābabandha mahātejā nandine divyarūpiṇīm || 8 ||</l>
        </lg>
        <lg n="009">
          <l>sa tayā mālayā nandī babhau kaṇṭhāvasaktayā |</l>
          <l>tryakṣo daśabhujaḥ śrīmāndvitīya iva śaṃkaraḥ || 9 ||</l>
        </lg>
        <lg n="010">
          <l>tatastaṃ vai samādāya hastena bhagavānharaḥ |</l>
          <l>uvāca brūhi kiṃ te 'dya dadāni varamuttamam || 10 ||</l>
        </lg>
        <lg n="011">
          <l>āśramaścāyamatyarthaṃ tapasā tava bhāvitaḥ |</l>
          <l>japyeśvara iti khyāto mama guhyo bhaviṣyati || 11 ||</l>
        </lg>
        <lg n="012">
          <l>samantādyojanaṃ kṣetraṃ divyaṃ devagaṇairvṛtam |</l>
          <l>siddhacāraṇasaṃkīrṇamapsarogaṇasevitam |</l>
          <l>siddhikṣetraṃ paraṃ guhyaṃ bhaviṣyati na saṃśayaḥ || 12 ||</l>
        </lg>
        <lg n="013">
          <l>karmaṇā manasā vācā yatkiṃcitkurute naraḥ |</l>
          <l>śubhaṃ vāpyaśubhaṃ vātra sarvaṃ bhavitṛ tacchubham || 13 ||</l>
        </lg>
        <lg n="014">
          <l>jāpyaṃ mānasaṃ tulyaṃ vai rudrāṇāṃ tadbhaviṣyati |</l>
          <l>yatra tatra mṛtā martyā yāsyanti tava lokatām || 14 ||</l>
        </lg>
        <lg n="015">
          <l>tato jaṭāsrutaṃ vāri gṛhītvā hāranirmalam |</l>
          <l>uktvā nadī bhavasveti visasarja mahātapāḥ || 15 ||</l>
        </lg>
        <lg n="016">
          <l>sā tato divyatoyā ca puṇyā maṇijalā śubhā |</l>
          <l>haṃsakāraṇḍavākīrṇā cakravākopaśobhitā |</l>
          <l>padmotpalavanopetā prāvartata mahānadī || 16 ||</l>
        </lg>
        <lg n="017">
          <l>strīrūpadhāriṇī caiva prāñjaliḥ śirasā natā |</l>
          <l>padmotpaladalābhākṣī mahādevamupasthitā || 17 ||</l>
        </lg>
        <lg n="018">
          <l>tāmuvāca tato devo nadīṃ svayamupasthitām |</l>
          <l>yasmājjaṭodakāddevi pravṛttā tvaṃ śubhānane |</l>
          <l>tasmājjaṭodā nāmnā tvaṃ bhaviṣyasi saridvarā || 18 ||</l>
        </lg>
        <lg n="019">
          <l>tvayi snānaṃ tu yaḥ kuryācchuciḥ prayatamānasaḥ |</l>
          <l>so 'śvamedhaphalaṃ prāpya rudraloke mahīyate || 19 ||</l>
        </lg>
        <p>sanatkumāra uvāca |</p>
        <lg n="020">
          <l>tato devyā mahādevo nandīśvaramatiprabham |</l>
          <l>putraste 'yamiti procya pādayostaṃ vyanāmayat || 20 ||</l>
        </lg>
        <lg n="021">
          <l>sā tamāghrāya śirasi pāṇibhyāṃ parimārjatī |</l>
          <l>putrapremṇābhyaṣiñcattaṃ srotobhiḥ stanajaistribhiḥ |</l>
          <l>payasā śaṅkhagaureṇa devī devaṃ nirīkṣatī || 21 ||</l>
        </lg>
        <lg n="022">
          <l>tāni srotāṃsi trīṇyasyāḥ srutānyoghavatī nadī |</l>
          <l>nadīṃ trisrotasīṃ puṇyāṃ tatastāmavadaddharaḥ || 22 ||</l>
        </lg>
        <lg n="023">
          <l>trisrotasaṃ nadīṃ dṛṣṭvā vṛṣaḥ paramaharṣitaḥ |</l>
          <l>nanarda nādāttasmācca saridanyā tato 'bhavat || 23 ||</l>
        </lg>
        <lg n="024">
          <l>yasmādvṛṣabhanādena pravṛttā sā mahānadī |</l>
          <l>tasmāḍḍhitkirikāṃ tāṃ vai uvāca vṛṣabhadhvajaḥ || 24 ||</l>
        </lg>
        <lg n="025">
          <l>jāmbūnadamayaṃ citraṃ svaṃ devaḥ paramādbhutam |</l>
          <l>mukuṭaṃ cābabandhāsmai kuṇḍale cāmṛtodbhave || 25 ||</l>
        </lg>
        <lg n="026">
          <l>taṃ tathābhyarcitaṃ vyomni dṛṣṭvā meghaḥ prabhākaraḥ |</l>
          <l>devopavāhyaḥ siṣice sanādaḥ sataḍidguṇaḥ || 26 ||</l>
        </lg>
        <lg n="027">
          <l>tasyābhiṣiktasya tadā pravṛtte srotasī bhṛśam |</l>
          <l>yasmātsuvarṇānniḥsṛtya nadyekā sampravartata |</l>
          <l>svarṇodaketi nāmnā tāṃ mahādevo 'bhyabhāṣata || 27 ||</l>
        </lg>
        <lg n="028">
          <l>jāmbūnadamayādyasmāddvitīyā mukuṭācchubhāt |</l>
          <l>prāvartata nadī puṇyā ūcurjambūnadīti tām || 28 ||</l>
        </lg>
        <lg n="029">
          <l>etatpañcanadaṃ nāma japyeśvarasamīpagam |</l>
          <l>vyākhyātaṃ phalametāsāṃ jaṭodāyāṃ mahātmanā || 29 ||</l>
        </lg>
        <lg n="030">
          <l>tacca pañcanadaṃ divyaṃ devaṃ japyeśvaraṃ ca tam |</l>
          <l>trirātropoṣito gatvā snātvābhyarcya ca śūlinam || 30 ||</l>
        </lg>
        <lg n="031">
          <l>brāhmaṇāṃśca tarpayitvā yatra tatra mṛto naraḥ |</l>
          <l>nandīśvarasyānucaraḥ kṣīrodanilayo bhavet || 31 ||</l>
        </lg>
        <lg n="032">
          <l>yastu japyeśvare prāṇānparityajati dustyajān |</l>
          <l>niyamenānyathā vāpi sa me gaṇapatirbhavet || 32 ||</l>
        </lg>
        <lg n="033">
          <l>nandīśvarasamo nityaḥ śāśvataḥ akṣayo 'vyayaḥ |</l>
          <l>mama pārśvādanapagaḥ priyaḥ saṃmata eva ca || 33 ||</l>
        </lg>
        <lg n="034">
          <l>japyeśvaraṃ pañcanadaṃ ca tadvai yo mānavo 'bhyetya jahāti deham |</l>
          <l>sa me sadā syādgaṇapo variṣṭhastvayā samaḥ kāntivapuśca nityam || 34 ||</l>
        </lg>
        <trailer>iti skandapurāṇe dvāviṃśatimo 'dhyāyaḥ ||</trailer>
      </div>
      <div n="023" type="chapter">
        <p>sanatkumāra uvāca |</p>
        <lg n="001">
          <l>bhagavāndevadeveśaḥ sarvabhūtapatirharaḥ |</l>
          <l>devīmuvāca vāgīśa umāṃ girivarātmajām || 1 ||</l>
        </lg>
        <lg n="002">
          <l>devi nandīśvaraṃ devamabhiṣekṣyāmi bhūtapam |</l>
          <l>gaṇānāvāhayiṣyāmi kiṃ vā tvaṃ manyase 'vyaye || 2 ||</l>
        </lg>
        <p>devyuvāca |</p>
        <lg n="003">
          <l>saptalokādhipatyaṃ ca gaṇeśānāṃ tathaiva ca |</l>
          <l>sarvamarhati deveśa nandī putro mamāgrajaḥ || 3 ||</l>
        </lg>
        <p>sanatkumāra uvāca |</p>
        <lg n="004">
          <l>tataḥ sa bhagavāndevaḥ suraśatruniṣūdanaḥ |</l>
          <l>prāṅmukhaḥ sa gaṇeśānāmāhvānamakarottadā || 4 ||</l>
        </lg>
        <lg n="005">
          <l>tataḥ sahasraśastatra gaṇādhyakṣā mudā yutāḥ |</l>
          <l>samprāptāḥ sarvalokeśāstacchṛṇuṣva mahāmune || 5 ||</l>
        </lg>
        <lg n="006">
          <l>tataḥ karāladaśano bhṛkuṭībhūṣitānanaḥ |</l>
          <l>śaṅkhahārāmbugauraśca daṃṣṭrī sragmī trilocanaḥ || 6 ||</l>
        </lg>
        <lg n="007">
          <l>jaṭāsahasrordhvaśirā jvālākeśo mahāhanuḥ |</l>
          <l>agnyaṅgārakanetraśca bhujagābaddhamekhalaḥ || 7 ||</l>
        </lg>
        <lg n="008">
          <l>vidyujjihvo mahākāyastathā caivordhvamehanaḥ |</l>
          <l>sarpayajñopavītī ca paraśvadhadharastathā || 8 ||</l>
        </lg>
        <lg n="009">
          <l>bhujagābaddhamauñjiśca bhujagaireva kaṅkaṇaiḥ |</l>
          <l>aṭṭahāsānsṛjānaśca aśanīpātasaṃnibhān |</l>
          <l>diṇḍirityeva vikhyāto gaṇapaḥ samadṛśyata || 9 ||</l>
        </lg>
        <lg n="010">
          <l>ātmanaḥ sadṛśānāṃ ca koṭībhirdaśabhirvṛtaḥ |</l>
          <l>gaṇapānāṃ sureśānāṃ yogināṃ dīptatejasām || 10 ||</l>
        </lg>
        <lg n="011">
          <l>tato 'paro mahākeśo mahākāyordhvamehanaḥ |</l>
          <l>tryakṣo 'nalaśataprakhyaḥ aśanīpātanardanaḥ || 11 ||</l>
        </lg>
        <lg n="012">
          <l>nṛtyangāyaṃśca citrāṇi kurvannāṭyānyanekaśaḥ |</l>
          <l>jvaladaṃṣṭro mahāhāso bṛhatskandhaḥ pinākadhṛk || 12 ||</l>
        </lg>
        <lg n="013">
          <l>koṭībhirdaśabhiḥ sārdhaṃ dviguṇābhirmahātmanām |</l>
          <l>gaṇānāṃ citrarūpāṇāṃ yugapatsampradṛśyata || 13 ||</l>
        </lg>
        <lg n="014">
          <l>siṃhāsyagajakokāsyairdvīpiśārdūlakānanaiḥ |</l>
          <l>so 'ṣāḍhirnāma gaṇapo vyāsa tatra samāgataḥ || 14 ||</l>
        </lg>
        <p>sanatkumāra uvāca |</p>
        <lg n="015">
          <l>athānyo vyāsa samprāpto yugāntādityasaprabhaḥ |</l>
          <l>śatayojanabāhuśca digvāsāścordhvamehanaḥ || 15 ||</l>
        </lg>
        <lg n="016">
          <l>atidīrgho 'timeḍhraśca lambabhrūḥ sthūlanāsikaḥ |</l>
          <l>vṛttāsyaśca mahākṣaśca bhṛkuṭīsaṃhatānanaḥ || 16 ||</l>
        </lg>
        <lg n="017">
          <l>pañcayojanavistīrṇo dīrgho vai tāvadeva ca |</l>
          <l>daṃṣṭrāścatasro vaktreṇa bibhracchaṅkhendupāṇḍarāḥ || 17 ||</l>
        </lg>
        <lg n="018">
          <l>pañcajihvordhvakarṇaśca pāśahasto manojavaḥ |</l>
          <l>vṛtaḥ koṭīśatenaiva sadṛśānāmadṛśyata || 18 ||</l>
        </lg>
        <lg n="019">
          <l>bhārabhūtīti vikhyāto mahāyogabalānvitaḥ |</l>
          <l>gaṇapo devadevasya samīpaṃ so 'bhyagacchata || 19 ||</l>
        </lg>
        <lg n="020">
          <l>tataḥ kundenduśaṅkhābhaṃ himarāśyambusaṃnibham |</l>
          <l>mṛṇālasphaṭikābhaṃ ca bhasmakakṣāvalambanam || 20 ||</l>
        </lg>
        <lg n="021">
          <l>gṛhītvā cāśanīhāsaṃ tripādaṃ cīravāsasam |</l>
          <l>śatodaraṃ triśirasaṃ trinetraṃ cordhvamūrdhajam || 21 ||</l>
        </lg>
        <lg n="022">
          <l>jvālāmālāgrakeśaṃ ca vyāghracarmājināmbaram |</l>
          <l>vāyuvegaṃ mahāhāsaṃ bhujagābaddhamekhalam || 22 ||</l>
        </lg>
        <lg n="023">
          <l>mahoragakṛtāpīḍaṃ śaṅkukarṇordhvamehanam |</l>
          <l>bhasmapraharaṇaṃ caiva mahādaṃṣṭraṃ mahāhanum || 23 ||</l>
        </lg>
        <lg n="024">
          <l>mahāgaṇapatiṃ vīraṃ jvara ityeva viśrutam |</l>
          <l>koṭīśatavṛtaṃ taṃ ca gaṇapaṃ so 'nvapaśyata || 24 ||</l>
        </lg>
        <lg n="025">
          <l>tato 'paraḥ saumyarūpo bhasmadigdhāṅga eva ca |</l>
          <l>triśūlapāṇirdigvāsā mahāyogabalānvitaḥ || 25 ||</l>
        </lg>
        <lg n="026">
          <l>bahuveṣadharaścaiva dhyānayogaparāyaṇaḥ |</l>
          <l>somavarṇa iti khyātaḥ koṭīśatavṛtaḥ prabhuḥ |</l>
          <l>tādṛśānāṃ gaṇādhyakṣo devenāhūta āgataḥ || 26 ||</l>
        </lg>
        <lg n="027">
          <l>athāparo mahākāyaḥ śūlapāṇirmahābalaḥ |</l>
          <l>yugāntānalasaṃkāśaḥ sthiraḥ sthirayaśobalaḥ || 27 ||</l>
        </lg>
        <lg n="028">
          <l>candramaulirmahākeśaścaturbāhurvilohitaḥ |</l>
          <l>ekapādairmahākāyaistryakṣaistaiḥ śūlapāṇibhiḥ || 28 ||</l>
        </lg>
        <lg n="029">
          <l>vṛtaḥ koṭīśatenaiva sthāṇustatrābhyavartata |</l>
          <l>samahāpārṣado rudraḥ sarvāsuranibarhaṇaḥ || 29 ||</l>
        </lg>
        <lg n="030">
          <l>tato 'paraḥ paṭṭisena hrasvapādodaraḥ śuciḥ |</l>
          <l>sahasrabāhucaraṇaḥ sahasrākṣaḥ pratāpavān || 30 ||</l>
        </lg>
        <lg n="031">
          <l>karāladaśanaścaiva kṛṣṇasarpāmbaracchadaḥ |</l>
          <l>tryakṣaścandrakṛtāpīḍaḥ kaṇṭhamālāvibhūṣitaḥ || 31 ||</l>
        </lg>
        <lg n="032">
          <l>ugrasena iti khyātaḥ koṭīśatavṛtaḥ sa ca |</l>
          <l>āgātsamīpaṃ devasya āhūtaḥ svayamīśvaraḥ || 32 ||</l>
        </lg>
        <lg n="033">
          <l>tato 'paraḥ samāpede devaṃ candrārdhadhāriṇam |</l>
          <l>caturvaktro mahātejāścaturviṃśekṣaṇaḥ prabhuḥ || 33 ||</l>
        </lg>
        <lg n="034">
          <l>sahasrabāhurjvālāsyo mahānetrordhvamehanaḥ |</l>
          <l>karāladaśanaścaiva śaṅkukarṇo mahānakhaḥ || 34 ||</l>
        </lg>
        <lg n="035">
          <l>asipāṇirmahātejāḥ śatapādaḥ śatodaraḥ |</l>
          <l>vidyutkeśo 'tihāsaśca tathaivobhayatogatiḥ || 35 ||</l>
        </lg>
        <lg n="036">
          <l>ajaikapāditi khyāto vṛtaḥ koṭīśatena saḥ |</l>
          <l>kāñcanopalavṛkṣāḍhyaḥ samegha iva parvataḥ || 36 ||</l>
        </lg>
        <lg n="037">
          <l>sanatkumāra uvāca</l>
          <l>āgāttato 'paro vyāsa gaṇapaḥ sumahābalaḥ |</l>
          <l>sarvatovadanaḥ śrīmānsarvataḥpāṇipādadhṛk || 37 ||</l>
        </lg>
        <lg n="038">
          <l>hrasvabāhūrupādaśca aśaniṃ dhārayañchubham |</l>
          <l>śatairvṛtaśca koṭīnāmaṣṭābhistvātmanaḥ samaiḥ |</l>
          <l>nikumbha iti vikhyātaḥ śatapādodarānanaḥ || 38 ||</l>
        </lg>
        <lg n="039">
          <l>āgāttato 'paraścāpi vidyutkeśo mahābalaḥ |</l>
          <l>candramālādharo ghoraḥ prahasanpravicālayan || 39 ||</l>
        </lg>
        <lg n="040">
          <l>daṇḍadhārī mahāvaktraḥ śaṅkhakundendusaprabhaḥ |</l>
          <l>gaṇakoṭīśatavṛtaḥ paramaṃ paratāpanaḥ || 40 ||</l>
        </lg>
        <lg n="041">
          <l>tato 'paraḥ sahasreṇa koṭīnāṃ gaṇapo vṛtaḥ |</l>
          <l>sūryamālāsrajaṃ bibhradājagāma mahātapāḥ || 41 ||</l>
        </lg>
        <lg n="042">
          <l>sa sūryāpyāyano nāma devasya paramapriyaḥ |</l>
          <l>dhanuṣpāṇirmahātejā viśrutaḥ samahādyutiḥ || 42 ||</l>
        </lg>
        <lg n="043">
          <l>tathānyaḥ sarpamālaśca cakrābharaṇa eva ca |</l>
          <l>cakrāyudho mahātejā hrasvapādakaṭīkaraḥ || 43 ||</l>
        </lg>
        <lg n="044">
          <l>sa nāmnā viśruto loke grahāpyāyana ityuta |</l>
          <l>gaṇakoṭiśataiḥ ṣaḍbhirvṛtaḥ samanudhāvata || 44 ||</l>
        </lg>
        <lg n="045">
          <l>śaṅkukarṇo 'bhyayāccaiva gaṇakoṭyā mahābalaḥ |</l>
          <l>nandikaścāpi daśabhiḥ piṅgākṣo 'ṣṭābhireva ca |</l>
          <l>vināyakaścatuḥṣaṣṭyā kuṣmāṇḍo nāma viśrutaḥ || 45 ||</l>
        </lg>
        <lg n="046">
          <l>hiraṇyavarṇaḥ ṣaḍbhiśca ekapādastathaiva ca |</l>
          <l>dhūmrakeśo dvādaśabhiḥ patākī daśabhistathā || 46 ||</l>
        </lg>
        <lg n="047">
          <l>sahasraghaṇṭo 'ṣṭādaśabhistapaḥ pañcabhireva ca |</l>
          <l>sahasraśīrṣaḥ ṣaḍbhiśca bhavaḥ koṭiśatāvṛtaḥ || 47 ||</l>
        </lg>
        <lg n="048">
          <l>varo daśabhirabhyāgātkumbhakarṇastathāṣṭabhiḥ |</l>
          <l>viṣvaksenaḥ sahasreṇa annadastu śatena vai || 48 ||</l>
        </lg>
        <lg n="049">
          <l>āveśanī tathāṣṭābhiḥ saptabhiśca pravartanaḥ |</l>
          <l>mahāravaḥ sahasreṇa koṭīnāṃ gaṇapo vṛtaḥ || 49 ||</l>
        </lg>
        <lg n="050">
          <l>caturmukho dvādaśabhistathā bāhūpahārakaḥ |</l>
          <l>mahākālaḥ śatenaiva tathāgniśikharo gaṇaḥ || 50 ||</l>
        </lg>
        <lg n="051">
          <l>ādityamūrdhā koṭyā ca tathā caiva dhanāvahaḥ |</l>
          <l>saṃnāmaśca śatenaiva kukkuṭo 'ṣṭābhireva ca || 51 ||</l>
        </lg>
        <lg n="052">
          <l>kundaśca pañcadaśabhistathā saṃkoṭako 'paraḥ |</l>
          <l>amoghabhūtiḥ koṭyā ca tathā dvau meghabhūtikau || 52 ||</l>
        </lg>
        <lg n="053">
          <l>ekapādo 'paraḥ ṣaṣṭyā tathā saptaśirā gaṇa}ḥ |</l>
          <l>mahābalaśca navabhirapasmāraśca viśrutaḥ || 53 ||</l>
        </lg>
        <lg n="054">
          <l>nīlo navatyā deveśaḥ pūrṇabhadrastathaiva ca |</l>
          <l>nirṛtiścaiva saptatyā koṭīnāmabhyagātsaha || 54 ||</l>
        </lg>
        <lg n="055">
          <l>koṭīkoṭīsahasrāṇāṃ śatairviṃśatibhirvṛtāḥ |</l>
          <l>ītayastatra cājagmurmahāyogabalānvitāḥ || 55 ||</l>
        </lg>
        <lg n="056">
          <l>bhūtāḥ koṭisahasreṇa pramathāḥ koṭibhistribhiḥ |</l>
          <l>vīrabhadraścatuḥṣaṣṭyā vṛṣabhaśca mahābalaḥ || 56 ||</l>
        </lg>
        <lg n="057">
          <l>meghaḥ saudāmanīmālo navatyā saṃvṛto 'bhyagāt |</l>
          <l>prabhākaraśca viṃśatyā viṭpatiśca mahābalaḥ || 57 ||</l>
        </lg>
        <lg n="058">
          <l>giriko meghanādaśca udaro maṇireva ca |</l>
          <l>kāṣṭhakarṇaśca divyātmā bilvarūpaśca viśrutaḥ || 58 ||</l>
        </lg>
        <lg n="059">
          <l>śatamanyustathā caiva pañcākṣaścaiva vīryavān |</l>
          <l>tālaketuśca ṣaṇḍaśca kāpālī gajanāśanaḥ || 59 ||</l>
        </lg>
        <lg n="060">
          <l>saṃvartakastathā caitrastrailokyadahanastathā |</l>
          <l>lokāntakaśca dīptātmā hemakuṇḍala eva ca || 60 ||</l>
        </lg>
        <lg n="061">
          <l>mṛtyuścaiva yamaścaiva kālo viṣaharastathā |</l>
          <l>śatamāyo mahāmāyaḥ sarvatrāśaraṇastathā |</l>
          <l>ekaśṛṅgī ca vikhyātastathā bhṛṅgiriṭiśca yaḥ || 61 ||</l>
        </lg>
        <lg n="062">
          <l>ete cānye ca gaṇapā guhyā ye ca mahābalāḥ |</l>
          <l>tatrājagmurmudā yuktāḥ sarve citrāstrayodhinaḥ || 62 ||</l>
        </lg>
        <lg n="063">
          <l>gāyantaśca dravantaśca nṛtyantaśca mahābalāḥ |</l>
          <l>mukhāḍambaravādyāni nādayantastathaiva ca || 63 ||</l>
        </lg>
        <lg n="064">
          <l>rathairnāgairhayaiścaiva vāyumarkaṭavāhanāḥ |</l>
          <l>vyāghrasiṃhabiḍālaiśca sarpaiḥ pakṣibhireva ca || 64 ||</l>
        </lg>
        <lg n="065">
          <l>śvāpadaiśca tathānekairanyaiśca vividhaiḥ śubhaiḥ |</l>
          <l>vimāneṣu tathārūḍhā manuṣyeṣu tathāpare || 65 ||</l>
        </lg>
        <lg n="066">
          <l>bherīśaṅkhamṛdaṅgaiśca paṇavānakagomukhaiḥ |</l>
          <l>vāditrairvividhaiścaiva paṭahairekapuṣkaraiḥ || 66 ||</l>
        </lg>
        <lg n="067">
          <l>bherījharjharasaṃnādairāḍambarakaḍiṇḍimaiḥ |</l>
          <l>maḍḍukairveṇuvīṇābhirvivṛṣaistuṇavairapi || 67 ||</l>
        </lg>
        <lg n="068">
          <l>darduraistālaghātaiśca kacchapaiḥ paṇavairapi |</l>
          <l>vādyamānairmahāyogā ājagmurdevasaṃsadam || 68 ||</l>
        </lg>
        <lg n="069">
          <l>te viśvakarmāṇamamitrasāhā viśveśamekākṣaramavyayaṃ ca |</l>
          <l>sahasranetrapratimātibhāsvarāḥ praṇemuruccairapi cābhineduḥ || 69 ||</l>
        </lg>
        <trailer>iti skandapurāṇe trayoviṃśatimo 'dhyāyaḥ ||</trailer>
      </div>
      <div n="024" type="chapter">
        <p>sanatkumāra uvāca |</p>
        <lg n="001">
          <l>te gaṇeśā mahāsattvāḥ sarve deveśvareśvarāḥ| </l>
          <l>praṇamya devaṃ devīṃ ca idaṃ vacanamabruvan || 1 ||</l>
        </lg>
        <lg n="002">
          <l>bhagavandevatārighna devadevāmbikāpate |</l>
          <l>kimarthaṃ vayamāhūtā ājñāpaya kṛtaṃ hi tat || 2 ||</l>
        </lg>
        <lg n="003">
          <l>kiṃ sāgarāñchoṣayāmo yamaṃ vā saha kiṃkaraiḥ |</l>
          <l>hanmo mṛtyumutāmṛtyurna bhavatvadya padmajaḥ || 3 ||</l>
        </lg>
        <lg n="004">
          <l>baddhvendraṃ saha devaiśca saviṣṇuṃ saha vāyunā |</l>
          <l>ānayāmaḥ susaṃkruddhā daityānvā saha dānavaiḥ || 4 ||</l>
        </lg>
        <lg n="005">
          <l>kasyādya vyasanaṃ ghoraṃ kariṣyāmastavājñayā |</l>
          <l>kasya vādyotsavaṃ deva sarvakāmasamṛddhimat || 5 ||</l>
        </lg>
        <lg n="006">
          <l>tāṃstathāvādinaḥ sarvānnamato bhaktavatsalaḥ |</l>
          <l>uvāca devaḥ sampūjya gaṇāngaṇapatirbhavaḥ || 6 ||</l>
        </lg>
        <p>deva uvāca |</p>
        <lg n="007">
          <l>śṛṇudhvaṃ yatkṛte yūyamihāhūtā jagaddhitāḥ |</l>
          <l>śrutvā ca prayatātmānaḥ kurudhvaṃ tadaśaṅkitāḥ || 7 ||</l>
        </lg>
        <lg n="008">
          <l>nandīśvaro 'yaṃ putro naḥ sarveṣāmīśvareśvaraḥ |</l>
          <l>priyo 'granāyakaścaiva senānīrvaḥ samāhitaḥ || 8 ||</l>
        </lg>
        <lg n="009">
          <l>tamimaṃ mama saṃdeśādyūyaṃ sarve 'bhisaṃmatāḥ |</l>
          <l>senānyamabhiṣiñcadhvaṃ mahāyogapatiṃ patim || 9 ||</l>
        </lg>
        <lg n="010">
          <l>adyaprabhṛti yuṣmākamayaṃ nandīśvaraḥ śubhaḥ |</l>
          <l>priyo gauravayuktaśca senānīramaraḥ prabhuḥ || 10 ||</l>
        </lg>
        <p>sanatkumāra uvāca |</p>
        <lg n="011">
          <l>evamukte bhagavatā gaṇapāḥ sarva eva te |</l>
          <l>evamastviti saṃmantrya sambhārānāharaṃstataḥ || 11 ||</l>
        </lg>
        <lg n="012">
          <l>tasya rūpāśrayaṃ divyaṃ jāmbūnadamayaṃ śubham |</l>
          <l>āsanaṃ merusaṃkāśaṃ manoramamathāharan || 12 ||</l>
        </lg>
        <lg n="013">
          <l>śātakumbhamayaṃ cāpi cārucāmīkaraprabham |</l>
          <l>muktādāmāvalambaṃ ca maṇiratnāvabhāsitam || 13 ||</l>
        </lg>
        <lg n="014">
          <l>stambhaiśca vaiḍūryamayaiḥ kiṅkiṇījālasaṃvṛtam |</l>
          <l>cāruratnakasaṃyuktaṃ maṇḍapaṃ viśvatomukham |</l>
          <l>kṛtvā cakruśca tanmadhye tadāsanavaraṃ śubham || 14 ||</l>
        </lg>
        <lg n="015">
          <l>tasyāgrataḥ pādapīṭhaṃ nīlaṃ vajrāvabhāsitam |</l>
          <l>cakruḥ pādapratiṣṭhārthaṃ kalaśau cāsya pārśvagau |</l>
          <l>sampūrṇau paramāmbhobhiraravindāvṛtānanau || 15 ||</l>
        </lg>
        <lg n="016">
          <l>agrato 'gniṃ samādhāya vṛṣabhaṃ cāpi pārśvataḥ |</l>
          <l>savatsāṃ surabhiṃ cāpi tasya pārśve 'tha dakṣiṇe || 16 ||</l>
        </lg>
        <lg n="017">
          <l>chattraṃ śataśalākaṃ ca jāmbūnadamayaṃ śubham |</l>
          <l>śaṅkhahārāmbugaureṇa pṛṣṭhenābhivirājitam || 17 ||</l>
        </lg>
        <lg n="018">
          <l>vyajanaṃ candraśubhraṃ ca hemadaṇḍaṃ sucārumat |</l>
          <l>mālāṃ kuśeśayānāṃ ca bhramarāvalisevitām || 18 ||</l>
        </lg>
        <lg n="019">
          <l>āninyustatra gaṇapā nandyāvartāṃśca kāñcanān |</l>
          <l>punarvasuṃ ca puṣyaṃ ca dvau matsyau varuṇālayau || 19 ||</l>
        </lg>
        <lg n="020">
          <l>svastikaṃ vardhamānaṃ ca śrīvatsaṃ caiva kāñcanam |</l>
          <l>kīcakā veṇavaścaiva kanyā caivābhipūjitā || 20 ||</l>
        </lg>
        <lg n="021">
          <l>airāvataṃ supratīkaṃ gajāvetau ca pūjitau |</l>
          <l>dhvajaṃ ca pūjitaṃ divyaṃ śaṅkhaṃ caivenduvarcasam || 21 ||</l>
        </lg>
        <lg n="022">
          <l>kalaśānāṃ sahasraṃ ca kāñcanānāṃ suvarcasām |</l>
          <l>rājatānāṃ sahasraṃ ca pārthivānāṃ tathaiva ca || 22 ||</l>
        </lg>
        <lg n="023">
          <l>tāmrāṇāmatha divyānāṃ sahasramanalatviṣām |</l>
          <l>vāsoyugaṃ vṛkṣajaṃ ca virajaḥ sūkṣmameva ca || 23 ||</l>
        </lg>
        <lg n="024">
          <l>mukuṭaṃ kāñcanaṃ caiva sukṛtaṃ viśvakarmaṇā |</l>
          <l>kuṇḍale cāmale divye vajraṃ caiva varāyudham || 24 ||</l>
        </lg>
        <lg n="025">
          <l>paṭṭisaṃ ca mahaddivyaṃ śūlaṃ cāśanimeva ca |</l>
          <l>jāmbūnadamayaṃ sūtraṃ keyūradvayameva ca || 25 ||</l>
        </lg>
        <lg n="026">
          <l>hāraṃ ca maṇicitrāṅgaṃ rocanārucakaṃ tathā| </l>
          <l>nalabhāṃ pāriyātraṃ ca varṣaṃ kaṅkaṇimeva ca || 26 ||</l>
        </lg>
        <lg n="027">
          <l>darbhāṃśca divyāṃ samidhamājyaṃ dhūpamathāpi ca |</l>
          <l>samantānninyuravyagrā gaṇapā devasaṃmatāḥ || 27 ||</l>
        </lg>
        <lg n="028">
          <l>tato diśaḥ samudrāśca varuṇaḥ sadhaneśvaraḥ |</l>
          <l>yamo 'gnirvasavaścaiva candrādityau grahaiḥ saha || 28 ||</l>
        </lg>
        <lg n="029">
          <l>tārārūpāṇi sarvāṇi nakṣatrāṇi dhruvastathā |</l>
          <l>rudrā rakṣāṃsi yakṣāśca aśvinau daityadānavāḥ || 29 ||</l>
        </lg>
        <lg n="030">
          <l>gandharvāpsarasaścaiva nāradaḥ parvatastathā |</l>
          <l>pṛthivī ca samudrāśca varṣāṇi girayastathā || 30 ||</l>
        </lg>
        <lg n="031">
          <l>vṛkṣāśca vīrudhaścaiva oṣadhyaśca mahābalāḥ |</l>
          <l>nadyaḥ sarvāḥ samājagmuḥ paśavaścaiva sarvaśaḥ || 31 ||</l>
        </lg>
        <lg n="032">
          <l>lokasya mātaraścaiva pṛthivī svarga eva ca |</l>
          <l>bhūtāni prakṛtiścaiva indriyāṇi ca sarvaśaḥ || 32 ||</l>
        </lg>
        <lg n="033">
          <l>tīrthāni caiva sarvāṇi dānāni vividhāni ca |</l>
          <l>ṛco yajūṃṣi sāmāni atharvāṅgirasāvapi || 33 ||</l>
        </lg>
        <lg n="034">
          <l>yajñāśca kratavaścaiva iṣṭayo niyamāstathā |</l>
          <l>chandāṃsi caiva sarvāṇi piśācā devayonayaḥ |</l>
          <l>brahmā ca ṛṣayaścaiva viṣṇuḥ sānucarastathā || 34 ||</l>
        </lg>
        <lg n="035">
          <l>teṣvāgateṣu sarveṣu bhagavāngovṛṣadhvajaḥ |</l>
          <l>sarvakāryavidhiṃ kartumādideśa pitāmaham || 35 ||</l>
        </lg>
        <lg n="036">
          <l>ekaikaṃ kalaśaṃ tatra sarvauṣadhisamanvitam |</l>
          <l>kṛtvādbhiḥ pūrayitvā ca kuśeśayamukhāvṛtam || 36 ||</l>
        </lg>
        <lg n="037">
          <l>jayāṃ ca vijayāṃ caiva siṃhīṃ vyāghrīṃ tathaiva ca |</l>
          <l>suvarcalāṃ śaṅkhapuṣpīṃ viṣṇukrāntāṃ punarnavām || 37 ||</l>
        </lg>
        <lg n="038">
          <l>kumārīṃ candrakāntāṃ ca mṛtasaṃjīvanīmapi |</l>
          <l>ādityavarcasaṃ caiva amṛtāṃ śrīniketanām || 38 ||</l>
        </lg>
        <lg n="039">
          <l>tathā kumudvatīṃ caiva prākṣipaṃsteṣvathauṣadhīḥ |</l>
          <l>pārthiveṣu tadā vyāsa sarveṣveva gaṇeśvarāḥ || 39 ||</l>
        </lg>
        <lg n="040">
          <l>sauvarṇeṣu tu sarveṣu tīrthāni vividhāni ca |</l>
          <l>dānāni caiva sarvāṇi bhagavānsaṃnyaveśayat || 40 ||</l>
        </lg>
        <lg n="041">
          <l>rājateṣu ca kumbheṣu mantrāṃśchandāṃsi caiva ha |</l>
          <l>kratūnanyāṃśca vividhā iṣṭīḥ kāmyāṃstathetarān || 41 ||</l>
        </lg>
        <lg n="042">
          <l>audumbareṣu sarveṣu saritaḥ sāgarāṃstathā |</l>
          <l>tapāṃsi niyamāṃścaiva bhagavānabhyavinyasat || 42 ||</l>
        </lg>
        <lg n="043">
          <l>ekaikaṃ kalaśaṃ tatra abhipūryābhimantrya ca |</l>
          <l>veṣṭayitvā ca sūtreṇa devebhyaḥ pradadau vibhuḥ || 43 ||</l>
        </lg>
        <lg n="044">
          <l>sa jagrāha tadā brahmā ekaṃ kalaśamātmanā |</l>
          <l>viṣṇave ca dadāvekamekamindrāya dhīmate |</l>
          <l>gaṇapebhyastathā cānyānṛṣibhyaśca pitāmahaḥ || 44 ||</l>
        </lg>
        <lg n="045">
          <l>tatastamāsane tasminnupaveśya mahāmanāḥ| </l>
          <l>arcayitvā tato brahmā svayamevābhyaṣiñcata || 45 ||</l>
        </lg>
        <lg n="046">
          <l>tato viṣṇustataḥ śakro ṛṣayaśca sahāmaraiḥ |</l>
          <l>gaṇādhipāśca sarve te abhyaṣiñcanta nandinam || 46 ||</l>
        </lg>
        <lg n="047">
          <l>vāsoyugaṃ ca taddivyaṃ gandhāndivyāṃstathaiva ca |</l>
          <l>keyūre kuṇḍale caiva mukuṭaṃ hārameva ca |</l>
          <l>paṭṭisaṃ śūlavajre ca aśanīṃ ca dadau svayam || 47 ||</l>
        </lg>
        <lg n="048">
          <l>chattraṃ jagrāha devendro vāyurvyajanameva ca |</l>
          <l>ṛṣayastuṣṭuvuścaiva pitāmahapurogamāḥ || 48 ||</l>
        </lg>
        <p>viṣṇuruvāca |</p>
        <lg n="049">
          <l>namaḥ kuṣmāṇḍarājāya vajrodyatakarāya ca |</l>
          <l>śālaṅkāyanapautrāya halamārgotthitāya ca || 49 ||</l>
        </lg>
        <lg n="050">
          <l>śilādasya ca putrāya rudrajapyakarāya ca |</l>
          <l>rudrabhaktāya devāya namo 'ntarjalaśāyine || 50 ||</l>
        </lg>
        <lg n="051">
          <l>gaṇānāṃ pataye caiva bhūtānāṃ pataye namaḥ |</l>
          <l>umāputrāya devāya paṭṭisāyudhadhāriṇe || 51 ||</l>
        </lg>
        <lg n="052">
          <l>namo daṃṣṭrākarālāya lalāṭanayanāya ca |</l>
          <l>pramathāya vareṇyāya īśānāyārpitāya ca || 52 ||</l>
        </lg>
        <lg n="053">
          <l>dvārādhyakṣāya śūrāya suyaśāpataye namaḥ |</l>
          <l>namaḥ pravaramālāya kṣīrodanilayāya ca || 53 ||</l>
        </lg>
        <lg n="054">
          <l>mahāgaṇādhipataye mahāyogeśvarāya ca |</l>
          <l>diṇḍimuṇḍāya caṇḍāya ekākṣararatāya ca || 54 ||</l>
        </lg>
        <lg n="055">
          <l>akṣayāyāmṛtāyaiva ajarāyāmarāya ca |</l>
          <l>paśūnāṃ pataye caiva jetre mṛtyostathaiva ca || 55 ||</l>
        </lg>
        <lg n="056">
          <l>namaḥ pavanavegāya sarvajñāyājitāya ca |</l>
          <l>anekaśirase caiva anekacaraṇāya ca || 56 ||</l>
        </lg>
        <lg n="057">
          <l>kirīṭine kuṇḍaline mahāparighabāhave |</l>
          <l>sarvāndevāngaṇāṃścaiva pāhi deva namo 'stu te || 57 ||</l>
        </lg>
        <p>sanatkumāra uvāca |</p>
        <lg n="058">
          <l>evaṃ stutvā tato devastasmai vyāsa mahātmane |</l>
          <l>prāñjaliḥ prayato bhūtvā jayaśabdaṃ cakāra ha || 58 ||</l>
        </lg>
        <lg n="059">
          <l>tato gaṇā jayetyūcustato devāstato 'surāḥ |</l>
          <l>tataḥ sarvāṇi bhūtāni brahmā śakrastathaiva ca || 59 ||</l>
        </lg>
        <lg n="060">
          <l>tataḥ śaṅkhāṃśca bherīṃśca paṭahāḍambarāṃstathā |</l>
          <l>vaṃśāṃśca paṇavāṃścaiva kṛkavāngoviṣāṇikān || 60 ||</l>
        </lg>
        <lg n="061">
          <l>diṇḍimānveṇukāṃścaiva mardalāṃścaiva sarvaśaḥ |</l>
          <l>avādayanta gaṇapā harṣayanto mudā yutāḥ || 61 ||</l>
        </lg>
        <p>sanatkumāra uvāca |</p>
        <lg n="062">
          <l>nandīśvarasya ya imaṃ stavaṃ devābhinirmitam |</l>
          <l>paṭheta satataṃ martyaḥ sa gacchenmama lokatām || 62 ||</l>
        </lg>
        <lg n="063">
          <l>namo nandīśvarāyeti kṛtvā yaḥ svapnamācaret| </l>
          <l>tasya kuṣmāṇḍarājebhyo na bhayaṃ vidyate kvacit || 63 ||</l>
        </lg>
        <lg n="064">
          <l>yatrāyaṃ sthāpyate nityaṃ stavaḥ paramapūjitaḥ |</l>
          <l>na bhayaṃ tatra bhavati grahebhyo vyāsa sarvadā || 64 ||</l>
        </lg>
        <lg n="065">
          <l>nandīśvaraṃ ye praṇamanti martyā nityaṃ prasannendriyaśuddhasattvāḥ |</l>
          <l>te devadevasya sahādriputryā iṣṭā variṣṭhāśca gaṇā bhavanti || 65 ||</l>
        </lg>
        <trailer>iti skandapurāṇe caturviṃśatimo 'dhyāyaḥ ||</trailer>
      </div>
      <div n="025" type="chapter">
        <p>sanatkumāra uvāca |</p>
        <lg n="001">
          <l>tatastatrāgatāndevāndevatādhipatirbhavaḥ |</l>
          <l>marutaḥ prāha sampūjya kanyārthaṃ sadasatpatiḥ || 1 ||</l>
        </lg>
        <lg n="002">
          <l>maruto ye mahāvegā mahāsattvā mahaujasaḥ |</l>
          <l>āmantrya nāmnā tānīśaḥ saśakraḥ sapitāmahaḥ || 2 ||</l>
        </lg>
        <lg n="003">
          <l>yuṣmākaṃ suyaśā kanyā subhagā divyarūpiṇī |</l>
          <l>dātumarhatha tāṃ subhrūṃ snuṣāṃ mahyaṃ mahābalāḥ || 3 ||</l>
        </lg>
        <p>maruta ūcuḥ |</p>
        <lg n="004">
          <l>tvamasmākaṃ ca tasyāśca sarvasya jagatastathā |</l>
          <l>prabhaviṣṇustrilokeśa na tu yācitumarhasi || 4 ||</l>
        </lg>
        <lg n="005">
          <l>tvayaiva deyā grāhyā ca tvaṃ no gatiranuttamā |</l>
          <l>mā naḥ parāniveśāna yācanena vibhāvaya || 5 ||</l>
        </lg>
        <lg n="006">
          <l>pitā naḥ kaśyapaḥ śrīmānmarīciśca pitāmahaḥ |</l>
          <l>pitāmahapitā brahmā tasyāpi tvaṃ pitāmahaḥ |</l>
          <l>sa tvaṃ pitāmaho 'smākaṃ na parānkartumarhasi || 6 ||</l>
        </lg>
        <lg n="007">
          <l>sa evamukto deveśo marudbhirdevasattamaiḥ |</l>
          <l>suyaśāṃ marutāṃ kanyāmānayāmāsa tatkṣaṇāt || 7 ||</l>
        </lg>
        <lg n="008">
          <l>svayaṃ hotāsya tatrāsīdbrahmā lokapitāmahaḥ |</l>
          <l>kaśyapaśca tathodgātā atriḥ sāma svayaṃ jagau |</l>
          <l>atharvāṅgirasau devau brahmatvamapi cakratuḥ || 8 ||</l>
        </lg>
        <lg n="009">
          <l>nāradaḥ parvataścaiva citrasenaśca gāyanaḥ |</l>
          <l>viśvāvasū ruciścaiva hāhā hūhū tathaiva ca || 9 ||</l>
        </lg>
        <lg n="010">
          <l>tathā śāliśirā yaśca viśruto gaṇḍamaṇḍakaḥ |</l>
          <l>ītiścaivendravāhaśca yajñavāho 'tha dakṣiṇaḥ |</l>
          <l>ete cānye ca gandharvā jagurmadhurakaṇṭhinaḥ || 10 ||</l>
        </lg>
        <lg n="011">
          <l>urvaśī caiva rambhā ca ghṛtācī pūrvacittyapi |</l>
          <l>tilottamā ca viśvācī anyāścāpsarasaḥ śubhāḥ |</l>
          <l>anṛtyanta mahābhāgā nṛttaṃ suramanoharam || 11 ||</l>
        </lg>
        <p>sanatkumāra uvāca |</p>
        <lg n="012">
          <l>sa evamabhavadvyāsa vivāhastasya dhīmataḥ |</l>
          <l>nandino gaṇamukhyasya anaupamyo hyaninditaḥ || 12 ||</l>
        </lg>
        <lg n="013">
          <l>tataḥ sa tu kṛtodvāho nandī gatvā mahāmanāḥ |</l>
          <l>pādānvavande devasya devyā brahmaṇa eva ca |</l>
          <l>śilādasya ca lokeśaḥ śriyā paramayā yutaḥ || 13 ||</l>
        </lg>
        <p>deva uvāca |</p>
        <lg n="014">
          <l>varaṃ vṛṇīṣva putra tvaṃ snuṣā ceyaṃ tava priyā |</l>
          <l>varaṃ dadāmi te vatsa anayā sahamīpsitam || 14 ||</l>
        </lg>
        <p>nandyuvāca |</p>
        <lg n="015">
          <l>bhagavanyadi tuṣṭo 'si tvayi bhaktirdṛḍhāstu me |</l>
          <l>sadā ca tuṣṭo bhava me sāmbaḥ saha gaṇeśvaraiḥ || 15 ||</l>
        </lg>
        <lg n="016">
          <l>pitaraṃ caiva me deva utpādakamimaṃ prabho |</l>
          <l>anugraheṇa yuktena yoktumarhasi kāmada || 16 ||</l>
        </lg>
        <p>deva uvāca |</p>
        <lg n="017">
          <l>sadāhaṃ tava nandīśa sutuṣṭaḥ sagaṇeśvaraḥ |</l>
          <l>pārvatyā sahito dhīmannidaṃ ca śṛṇu me vacaḥ || 17 ||</l>
        </lg>
        <lg n="018">
          <l>sadeṣṭaśca variṣṭhaśca paramaiśvaryasaṃyutaḥ |</l>
          <l>mahāyogī maheṣvāso mahābalaparākramaḥ || 18 ||</l>
        </lg>
        <lg n="019">
          <l>ajayyaścaiva jetā ca pūjyejyaśca sadā bhava |</l>
          <l>ahaṃ yatra bhavāṃstatra yatra tvaṃ tatra cāpyaham || 19 ||</l>
        </lg>
        <lg n="020">
          <l>ayaṃ ca te pitā vipraḥ paramaiśvaryasaṃyutaḥ |</l>
          <l>bhaviṣyati gaṇādhyakṣo mahāgaṇapatirmama || 20 ||</l>
        </lg>
        <lg n="021">
          <l>parvataṃ cāsya vaibhrājaṃ kāmagaṃ sarvakāñcanam |</l>
          <l>upetaṃ bhavanairdivyaiḥ prayacchāmi janāvṛtam |</l>
          <l>tenāyaṃ sarvalokeṣu cariṣyati yathepsitam || 21 ||</l>
        </lg>
        <lg n="022">
          <l>sthānaṃ śrīparvate cāsya bhaviṣyati supūjitam |</l>
          <l>bhṛgau tasmiṃśca yaḥ prāṇāṃstyakṣyate vai sudhārmikaḥ |</l>
          <l>sa kāmacārī vaibhrāje gaṇapo 'sya bhaviṣyati || 22 ||</l>
        </lg>
        <p>sanatkumāra uvāca |</p>
        <lg n="023">
          <l>tato devī mahābhāgā śailāderadadadvaram |</l>
          <l>so 'bravīttvayi bhaktirme sadaivānapagā bhavet || 23 ||</l>
        </lg>
        <lg n="024">
          <l>tato marutsutā caiva ubhābhyāmapi coditā |</l>
          <l>varaṃ vṛṇu yatheṣṭaṃ vai tāvidaṃ pratyuvāca ha || 24 ||</l>
        </lg>
        <lg n="025">
          <l>yuvayorastu bhaktirme tathā bhartari caiva hi |</l>
          <l>nityaṃ cānapagā syānme dharme ca matiruttamā |</l>
          <l>etadicchāmi deveśau varaṃ varasahasradau || 25 ||</l>
        </lg>
        <p>sanatkumāra uvāca |</p>
        <lg n="026">
          <l>tatastāvevametatte bhaviteti śucismite |</l>
          <l>ūcaturmuditau devau snuṣāṃ tāṃ varavarṇinīm || 26 ||</l>
        </lg>
        <lg n="027">
          <l>gaṇāścāsya tato 'bhyetya sarve devapriyepsayā |</l>
          <l>varaṃ dadurmahāsattvāḥ sa vavre kāñcanaprabhaḥ || 27 ||</l>
        </lg>
        <lg n="028">
          <l>yuṣmāsu mama bhaktiśca aiśvaryaṃ cāpi saṃmatam |</l>
          <l>vaśyāśca yūyaṃ sarve me priyo yuṣmākameva ca || 28 ||</l>
        </lg>
        <p>gaṇā ūcuḥ |</p>
        <lg n="029">
          <l>bhavānmantānumantā ca gatirāgatireva ca |</l>
          <l>asmākamīśaḥ sarveṣāṃ devānāmapi ceśvaraḥ || 29 ||</l>
        </lg>
        <lg n="030">
          <l>kuṣmāṇḍānāṃ variṣṭhaśca rudrāṇāṃ tvaṃ mahābalaḥ |</l>
          <l>ītīnāṃ dvārapālaśca pramathānāṃ tathaiva ca || 30 ||</l>
        </lg>
        <lg n="031">
          <l>mahābalo mahāyogī senānīstvaṃ hi no mataḥ |</l>
          <l>tvaṃ bhūto bhūtanetā ca nāyako 'tha vināyakaḥ || 31 ||</l>
        </lg>
        <lg n="032">
          <l>grahāṇāmadhipaścaiva ugradaṇḍadharastathā |</l>
          <l>tvamagrayodhī śatrughnastvaṃ vīrastvaṃ divaspatiḥ || 32 ||</l>
        </lg>
        <lg n="033">
          <l>mahānubhāvastvaṃ caiva kṣīrodanilayaśca ha |</l>
          <l>japyeśvaraniketaśca japyeśvaravibhāvitaḥ || 33 ||</l>
        </lg>
        <lg n="034">
          <l>bhāvanaḥ sarvabhūtānāṃ varado varadārcitaḥ |</l>
          <l>asmākaṃ varadaścaiva bhava bhūteśvara prabho || 34 ||</l>
        </lg>
        <p>sanatkumāra uvāca |</p>
        <lg n="035">
          <l>sa evaṃ gaṇapaiḥ sarvaiḥ stuto nandīśvaro vibhuḥ |</l>
          <l>uvāca praṇataḥ sarvānbrūta kiṃ karavāṇi vaḥ || 35 ||</l>
        </lg>
        <lg n="036">
          <l>ta evamuktā gaṇapāḥ sarva eva mahābalāḥ |</l>
          <l>ūcustaṃ divyabhāvajñā devadevasya saṃnidhau || 36 ||</l>
        </lg>
        <lg n="037">
          <l>tvamasmākaṃ gaṇādhyakṣaḥ kṛto devena śambhunā |</l>
          <l>asmābhiścābhiṣiktastvaṃ nāyako dharmadāyakaḥ || 37 ||</l>
        </lg>
        <lg n="038">
          <l>sa tvaṃ śivaśca saumyaśca guṇavānaguṇeṣvapi |</l>
          <l>kṣamāśaucadamopeto bhava naḥ priyakṛtsadā || 38 ||</l>
        </lg>
        <p>sanatkumāra uvāca| |</p>
        <lg n="039">
          <l>evamuktastadā sarvānpraṇamya bahumānataḥ |</l>
          <l>śirasyañjalimādhāya gaṇapānastuvattadā || 39 ||</l>
        </lg>
        <p>nandyuvāca |</p>
        <lg n="040">
          <l>namo vaḥ sarvabhūtebhyo namo yogibhya eva ca |</l>
          <l>namaścāpyaniketebhyo yogīśebhyo namastathā || 40 ||</l>
        </lg>
        <lg n="041">
          <l>namaḥ kāmacarebhyaśca nama ugrebhya eva ca |</l>
          <l>mṛtyubhyaśca yamebhyaśca kālebhyaśca namo namaḥ || 41 ||</l>
        </lg>
        <lg n="042">
          <l>namaḥ kāñcanamālebhyaḥ sarvadharmibhya eva ca |</l>
          <l>namo vo vadhakebhyaśca avadhyebhyastathaiva ca || 42 ||</l>
        </lg>
        <lg n="043">
          <l>namaḥ paramayogibhyo jaṭibhyaśca namo namaḥ |</l>
          <l>namo vo 'dṛśyarūpebhyo vikṛtebhyastathaiva ca || 43 ||</l>
        </lg>
        <lg n="044">
          <l>namo valkalavāsebhyaḥ kṛttivāsebhya eva ca |</l>
          <l>namaḥ śvetāmbarasragbhyaścitrasragbhyo namo namaḥ || 44 ||</l>
        </lg>
        <lg n="045">
          <l>dhāvadbhyaśca dravadbhyaśca prasthitebhyo namo namaḥ |</l>
          <l>namo munibhyo gāyadbhyo japadbhyaśca namo namaḥ || 45 ||</l>
        </lg>
        <lg n="046">
          <l>namaḥ śarabharūpebhyaḥ śatarūpebhya eva ca |</l>
          <l>namaḥ parvatavāsebhyo vyāghrarūpebhya eva ca || 46 ||</l>
        </lg>
        <lg n="047">
          <l>namo mārjārarūpebhyaḥ kākakokebhya eva ca |</l>
          <l>namo daivatarūpebhyaḥ pavanebhyastathaiva ca || 47 ||</l>
        </lg>
        <lg n="048">
          <l>namo 'gnibhyastathādbhyaśca varuṇebhyastathaiva ca |</l>
          <l>namo dhaneśarūpebhyaḥ sarvarūpibhya eva ca || 48 ||</l>
        </lg>
        <lg n="049">
          <l>namaścodaravaktrebhyaḥ sarvavaktrebhya eva ca |</l>
          <l>namo vāmanarūpebhyo vāmarūpebhya eva ca || 49 ||</l>
        </lg>
        <lg n="050">
          <l>devāsuramanuṣyāṇāmāpyāyibhyo namo namaḥ |</l>
          <l>namo vaḥ sarvabhūtānāṃ namo vaḥ sarvataḥ śubhāḥ || 50 ||</l>
        </lg>
        <lg n="051">
          <l>grahebhyaśca namo vo 'stu mokṣebhyaśca namastathā |</l>
          <l>śubhebhyaśca namo vo 'stu aśubhebhyastathaiva ca |</l>
          <l>mama saumyāḥ śivāścaiva bhavantu gaṇanāyakāḥ || 51 ||</l>
        </lg>
        <lg n="052">
          <l>iti stutā gaṇapatayo mahābalāḥ śubhairvacobhiḥ suraśatrunāśanāḥ |</l>
          <l>diśantu me sukhamatulaṃ sukhapradā balaṃ ca vīryaṃ sthiratāṃ ca saṃyuge || 52 ||</l>
        </lg>
        <lg n="053">
          <l>tapo 'kṣayaṃ sthānamathātulāṃ gatiṃ yaśastathāgryaṃ bahu dharmanityatām |</l>
          <l>diśantu sarvaṃ manasepsitaṃ ca me sureśvarāḥ puṣṭimanuttamāṃ tathā || 53 ||</l>
        </lg>
        <p>sanatkumāra uvāca |</p>
        <lg n="054">
          <l>imau nandigaṇendrāṇāṃ stavau yo 'dhyeti nityaśaḥ |</l>
          <l>so 'śvamedhāvabhṛthavatsarvapāpaiḥ pramucyate || 54 ||</l>
        </lg>
        <lg n="055">
          <l>sandhyāyāmaparasyāṃ tu japanpāpaṃ divākṛtam |</l>
          <l>pūrvasyāṃ saṃtyajedvāpi sarvarātrikṛtaṃ japan || 55 ||</l>
        </lg>
        <p>sanatkumāra uvāca |</p>
        <lg n="056">
          <l>tataste gaṇapāḥ sarve saṃstutāstena dhīmatā |</l>
          <l>nisṛṣṭāśca tadā jagmuḥ praṇipatya vṛṣadhvajam || 56 ||</l>
        </lg>
        <lg n="057">
          <l>devāśca sarvalokāśca tato devaḥ svayaṃ prabhuḥ |</l>
          <l>sṛṣṭvā nandīśvaragṛhaṃ pradāya ca mahāmanāḥ |</l>
          <l>īpsitaṃ saha devyā vai jagāma sthānamavyayam || 57 ||</l>
        </lg>
        <lg n="058">
          <l>ya imaṃ nandino janma varadānaṃ tathaiva ca |</l>
          <l>abhiṣekaṃ vivāhaṃ ca paṭhedvā śrāvayīta vā |</l>
          <l>brāhmaṇaḥ sa mṛto yāti nandīśvarasalokatām || 58 ||</l>
        </lg>
        <lg n="059">
          <l>yo niyatastu paṭhetprayatātmā sarvamimaṃ praṇato bhavabhaktyā |</l>
          <l>so 'pi gataḥ paralokavicārī nandisamo 'nucaro hi mama syāt || 59 ||</l>
        </lg>
        <trailer>iti skandapurāṇe pañcaviṃśatimo 'dhyāyaḥ ||</trailer>
      </div>
      <div n="026" type="chapter">
        <p>sanatkumāra uvāca |</p>
        <lg n="001">
          <l>evaṃ nandīśvaro vyāsa utpanno 'nucaraśca ha |</l>
          <l>abhavaddevadevasya senāpatye 'bhiṣecitaḥ || 1 ||</l>
        </lg>
        <p>vyāsa uvāca |</p>
        <lg n="002">
          <l>devyā sahātha bhagavānāsīnastatra kāmadaḥ |</l>
          <l>akarotkiṃ mahādeva etadicchāmi veditum || 2 ||</l>
        </lg>
        <p>sanatkumāra uvāca |</p>
        <lg n="003">
          <l>bhagavānhimavacchṛṅge śarvo devyāḥ priyepsayā |</l>
          <l>gaṇeśairvividhākārairhāsaṃ saṃjanayanmuhuḥ || 3 ||</l>
        </lg>
        <lg n="004">
          <l>devīṃ bālendutilako rāmayacca rarāma ca |</l>
          <l>mahānubhāvaiḥ sarvajñaiḥ kāmarūpadharaiḥ śubhaiḥ || 4 ||</l>
        </lg>
        <lg n="005">
          <l>atha devyāsasādaikā mātaraṃ parameśvarī |</l>
          <l>āsīnāṃ kāñcane śubhre āsane paramārcite || 5 ||</l>
        </lg>
        <lg n="006">
          <l>atha dṛṣṭvā satīṃ devīmāgatāṃ tu surūpiṇīm |</l>
          <l>āsanena mahārheṇa sampādayadaninditām || 6 ||</l>
        </lg>
        <lg n="007">
          <l>āsīnāṃ tāṃ ca sovāca menā himavataḥ priyā |</l>
          <l>cirasyāgamanaṃ hyadya tava putri śubhekṣaṇe |</l>
          <l>daridrakrīḍanaistvaṃ hi bhartrā krīḍasi saṃgatā || 7 ||</l>
        </lg>
        <lg n="008">
          <l>ye daridrā bhavanti sma tathaiva ca nirāśrayāḥ |</l>
          <l>ume ta evaṃ krīḍanti yathā tava patiḥ śubhe || 8 ||</l>
        </lg>
        <p>sanatkumāra uvāca |</p>
        <lg n="009">
          <l>saivamuktā tu mātrātha nātihṛṣṭamanābhavat |</l>
          <l>mahatyākṣamayā yuktā na kiṃcittāmuvāca ha || 9 ||</l>
        </lg>
        <lg n="010">
          <l>visṛṣṭā sā tadā mātrā gatvā devamuvāca ha |</l>
          <l>bhagavandevadeveśa neha vatsyāmi bhūdhare |</l>
          <l>anyaṃ vṛṇu mamāvāsaṃ bhuvaneśa mahādyute || 10 ||</l>
        </lg>
        <p>deva uvāca |</p>
        <lg n="011">
          <l>sadā tvamucyamānā vai mayā vāsārthamīśvari |</l>
          <l>anyatra rocitavatī nāvāsaṃ devi karhicit || 11 ||</l>
        </lg>
        <lg n="012">
          <l>idānīṃ svayameva tvaṃ vāsamanyatra śobhane |</l>
          <l>kasmānmṛgayase devi brūhi tanme śucismite || 12 ||</l>
        </lg>
        <p>devyuvāca |</p>
        <lg n="013">
          <l>gṛhaṃ gatāhaṃ deveśa pituradya mahātmanaḥ |</l>
          <l>dṛṣṭā ca me tatra mātā vijane lokabhāvanī || 13 ||</l>
        </lg>
        <lg n="014">
          <l>āsanādibhirabhyarcya sā māmevamabhāṣata |</l>
          <l>ume tava sadā bhartā daridrakrīḍanaiḥ śubhe |</l>
          <l>krīḍate na hi devānāṃ krīḍā bhavati tādṛśī || 14 ||</l>
        </lg>
        <lg n="015">
          <l>yatkila tvaṃ mahādeva gaṇeśairvividhaiḥ śubhaiḥ |</l>
          <l>ramase tadaniṣṭaṃ hi mama māturvṛṣadhvaja || 15 ||</l>
        </lg>
        <p>sanatkumāra uvāca |</p>
        <lg n="016">
          <l>tato devaḥ prahasyāha devīṃ hāsayituṃ prabhuḥ |</l>
          <l>evametanna saṃdehaḥ kasmānmanyurabhūttava || 16 ||</l>
        </lg>
        <lg n="017">
          <l>kṛttivāsā hyavāsā vā śmaśānanilayaśca ha |</l>
          <l>aniketo hyaraṇyeṣu parvatānāṃ guhāsu ca |</l>
          <l>vicarāmi gaṇairnagnairvṛto 'mbhojavilocane || 17 ||</l>
        </lg>
        <lg n="018">
          <l>mā krudho devi mātustvaṃ tathyaṃ mātāvadattava |</l>
          <l>na hi mātṛsamo bandhurjantūnāmasti śobhane || 18 ||</l>
        </lg>
        <p>devyuvāca |</p>
        <lg n="019">
          <l>na me 'sti bandhubhiḥ kiṃcitkṛtyaṃ suravareśvara |</l>
          <l>tathā kuru mahādeva yathānyatra vasāmahe || 19 ||</l>
        </lg>
        <p>sanatkumāra uvāca |</p>
        <lg n="020">
          <l>sa evamukto deveśo devyā deveśvaraḥ prabhuḥ |</l>
          <l>pārśvasthaṃ gaṇapaṃ prāha nikumbhaṃ nāma viśrutam || 20 ||</l>
        </lg>
        <lg n="021">
          <l>gaṇeśvara nikumbha tvaṃ gatvā vārāṇasīṃ śubhām |</l>
          <l>śūnyāṃ kuru mahābāho upāyenaiva mā balāt || 21 ||</l>
        </lg>
        <lg n="022">
          <l>tatra rājā nivasati divodāsaḥ pratāpavān |</l>
          <l>dhārmiko mama bhaktaśca mahāyogī mahābalaḥ || 22 ||</l>
        </lg>
        <lg n="023">
          <l>sa tvaṃ tathā gataḥ kuryā yathāsmai nāparādhyase |</l>
          <l>tasyaiva cāparādhena śūnyā vārāṇasī bhavet || 23 ||</l>
        </lg>
        <p>sanatkumāra uvāca |</p>
        <lg n="024">
          <l>sa evamuktastejasvī nikumbho gaṇasattamaḥ |</l>
          <l>uvāca devaṃ praṇataḥ prāñjalirhṛṣitānanaḥ || 24 ||</l>
        </lg>
        <lg n="025">
          <l>tathā kariṣye deveśa yathā sa hi narādhipaḥ |</l>
          <l>bhaviṣyatyaparādhīśa tvaṃ ca tuṣṭo bhaviṣyasi |</l>
          <l>śūnyā vārāṇasī caiva bhaviṣyati na saṃśayaḥ || 25 ||</l>
        </lg>
        <p>sanatkumāra uvāca |</p>
        <lg n="026">
          <l>evamuktvā nikumbho 'sau praṇamya śirasā haram |</l>
          <l>jagāma puṇyāṃ lokeṣu purīṃ vārāṇasīṃ prabhuḥ || 26 ||</l>
        </lg>
        <lg n="027">
          <l>tatrāsau darśanaṃ svapne nāpitāya dadau gaṇaḥ |</l>
          <l>maṇḍūkākṣāya rūpaṃ ca svaṃ tasyādarśayattadā || 27 ||</l>
        </lg>
        <p>nikumbha uvāca |</p>
        <lg n="028">
          <l>maṇḍūkākṣa nikumbho 'haṃ gaṇapaḥ śokanāśanaḥ |</l>
          <l>tavānugrahakṛtprāpto yadbravīmi kuruṣva tat || 28 ||</l>
        </lg>
        <lg n="029">
          <l>divodāsagṛhadvāri kuruṣva tvaṃ mamālayam |</l>
          <l>sthāpayasva ca tatrārcāṃ madrūpasadṛśīṃ śubhām || 29 ||</l>
        </lg>
        <lg n="030">
          <l>vittaṃ ca te pradāsyāmi putrānsaubhāgyameva ca |</l>
          <l>priyatvaṃ caiva sarvatra gatiṃ cānuttamāṃ punaḥ || 30 ||</l>
        </lg>
        <p>sanatkumāra uvāca |</p>
        <lg n="031">
          <l>evamukto nikumbhena nāpito nṛpatiṃ tadā |</l>
          <l>gatvāvadaddivodāsamindravaivasvatopamam || 31 ||</l>
        </lg>
        <p>nāpita uvāca |</p>
        <lg n="032">
          <l>svāmiṃstava gṛhadvāri kariṣye gaṇapālayam |</l>
          <l>sthāpayiṣye gaṇeśaṃ ca tanme 'nujñātumarhasi || 32 ||</l>
        </lg>
        <lg n="033">
          <l>tatheti so 'pyanujñātaścakre tatra tadālayam |</l>
          <l>pratyasthāpayadarcāṃ ca yādṛśīṃ dṛṣṭavānasau || 33 ||</l>
        </lg>
        <lg n="034">
          <l>tasya pūjāṃ ca mahatīṃ prāvartayata śobhanām |</l>
          <l>gaṇeśasya mahāsattvaḥ sa ca tāṃ pratyagṛhṇata || 34 ||</l>
        </lg>
        <lg n="035">
          <l>sa tasmai karmaṇā tena vittaṃ yadyatsamīhitam |</l>
          <l>paśūṃścaiva hi putrāṃśca saubhāgyaṃ cādadatprabhuḥ || 35 ||</l>
        </lg>
        <lg n="036">
          <l>tasya tāṃ vṛddhimatulāṃ nāpitasyābhivīkṣya tu |</l>
          <l>ārirādhayiṣurlokastasya pūjāṃ cakāra ha || 36 ||</l>
        </lg>
        <lg n="037">
          <l>cakruryātrāstathā kecidupavāsāṃstathāpare |</l>
          <l>homaṃ japyaṃ tathaivānye pūjāṃ cānye varārthinaḥ |</l>
          <l>upahārāṃstathaivānye gītanṛttaṃ tathāpare || 37 ||</l>
        </lg>
        <lg n="038">
          <l>tebhyastathābhyupetebhyo nikumbhaḥ sa mahāyaśāḥ |</l>
          <l>dadau sarvānabhiprāyānye ye teṣāmabhīpsitāḥ || 38 ||</l>
        </lg>
        <lg n="039">
          <l>evaṃ taṃ kāmadaṃ jñātvā divodāso nṛpastadā |</l>
          <l>uvāca mahiṣīṃ vyāsa kadācitputralipsayā || 39 ||</l>
        </lg>
        <lg n="040">
          <l>devi sarvānabhiprāyāñjanebhyo 'yaṃ prayacchati |</l>
          <l>gaṇeśvaraṃ tvamapyenamapatyārthaṃ prasādaya || 40 ||</l>
        </lg>
        <lg n="041">
          <l>saivamuktā tadā gatvā gaṇeśaṃ prāpya śobhanā |</l>
          <l>uvāca bhagavandeva anapatyāhamīśvara || 41 ||</l>
        </lg>
        <lg n="042">
          <l>upavāsaṃ kariṣyāmi tava devābhirādhane |</l>
          <l>tāvanna bhokṣye yāvanme varo dattastvayā prabho || 42 ||</l>
        </lg>
        <lg n="043">
          <l>jāte ca putre dāsyāmi śatānāṃ daśatīrdaśa |</l>
          <l>tvāmuddiśya dvijātibhyo godhenūnāṃ gaṇeśvara || 43 ||</l>
        </lg>
        <lg n="044">
          <l>tathā ghaṭasahasreṇa dadhnaścaiva ghṛtasya ca| </l>
          <l>kṣīrasya pañcagavyasya kariṣye snapanaṃ ca te || 44 ||</l>
        </lg>
        <lg n="045">
          <l>brāhmaṇānāṃ sahasrāṇāṃ śataṃ cāpi supūjitam |</l>
          <l>purastādbhojayiṣye te putre jāte na saṃśayaḥ || 45 ||</l>
        </lg>
        <lg n="046">
          <l>bahūndāsyati rājā ca grāmāndāsyastathaiva ca |</l>
          <l>sadā sattraṃ ca pūjāṃ ca kariṣyati tava prabho || 46 ||</l>
        </lg>
        <p>sanatkumāra uvāca |</p>
        <lg n="047">
          <l>sā tamuktvā tathā vyāsa tasthau niyamamāsthitā |</l>
          <l>sopavāsā tadā pūjāṃ mahatīṃ tasya kurvatī || 47 ||</l>
        </lg>
        <lg n="048">
          <l>tāṃ tathā tiṣṭhatīṃ devaḥ provāca sa gaṇeśvaraḥ |</l>
          <l>uttiṣṭha nāsti te putro mā khedaṃ tvaṃ vṛthā kṛthāḥ || 48 ||</l>
        </lg>
        <lg n="049">
          <l>evaṃ tena gaṇeśena nikumbhena mahātmanā |</l>
          <l>asakṛtprocyamānā sā niyamādvirarāma ha || 49 ||</l>
        </lg>
        <lg n="050">
          <l>tato narādhipaṃ devī provāca vimanā tadā |</l>
          <l>āryaputra na me putraṃ gaṇapo 'sau prayacchati |</l>
          <l>bravīti nāsti te putro mā vṛthā niyamaṃ kṛthāḥ || 50 ||</l>
        </lg>
        <p>sanatkumāra uvāca |</p>
        <lg n="051">
          <l>evaṃ mahiṣyā sa proktaḥ svayameva narādhipaḥ |</l>
          <l>sadā saniyamastasthau gaṇeśasyāgrato nṛpaḥ || 51 ||</l>
        </lg>
        <lg n="052">
          <l>tamapyuvāca nṛpatiṃ nikumbho niyamasthitam |</l>
          <l>mā sthā vṛtheha nṛpate na te putraṃ dadāmyaham || 52 ||</l>
        </lg>
        <lg n="053">
          <l>evamuktaḥ sa rājendro nikumbhena mahābalaḥ |</l>
          <l>krodharaktekṣaṇaḥ prāha tamutthāya gaṇeśvaram || 53 ||</l>
        </lg>
        <p>rājovāca |</p>
        <lg n="054">
          <l>gaṇo vā tvaṃ piśāco vā bhūto vā rākṣaso 'pi vā |</l>
          <l>kṛtaghnastvaṃ na saṃdeho na tvaṃ pūjāmihārhasi || 54 ||</l>
        </lg>
        <lg n="055">
          <l>mama caiva gṛhadvāri pauraiścaiva samarcitaḥ |</l>
          <l>viṣaye mama vāsī ca na ca putraṃ prayacchasi || 55 ||</l>
        </lg>
        <lg n="056">
          <l>pūjārho na bhavāṃstasmānmatto daṇḍaṃ tvamarhasi |</l>
          <l>nṛśaṃsaścāvaliptaśca niṣṭhuro matsarānvitaḥ || 56 ||</l>
        </lg>
        <lg n="057">
          <l>tato 'sya bhedayāmāsa nilayaṃ gajayūthapaiḥ |</l>
          <l>sthaṇḍilaṃ ca babhañjāśu dadāhārcāṃ ca suprabhām || 57 ||</l>
        </lg>
        <lg n="058">
          <l>nikumbho 'pi kṛtārthaḥ sannākāśe saṃsthitaḥ prabhuḥ |</l>
          <l>uvāca taṃ divodāsaṃ pradahanniva tejasā || 58 ||</l>
        </lg>
        <lg n="059">
          <l>yatheṣṭaṃ samprayacchanti devā varamabhīpsitam |</l>
          <l>na datto yadyasau kopaḥ kastatra bhavato 'bhavat || 59 ||</l>
        </lg>
        <lg n="060">
          <l>yasmānmamālayo bhagnastvayā nirapakāriṇaḥ |</l>
          <l>tasmādvarṣasahasraṃ te purī śūnyā bhaviṣyati || 60 ||</l>
        </lg>
        <p>sanatkumāra uvāca |</p>
        <lg n="061">
          <l>sa evamuktvā rājānaṃ nikumbhaḥ paramātmavān |</l>
          <l>deveśāya nivedyaivaṃ tasthau pārśvagataḥ prabhoḥ || 61 ||</l>
        </lg>
        <lg n="062">
          <l>rājāpi tasya vākyena tathyenārthena caiva hi |</l>
          <l>vrīḍāṃ parāṃ samāsādya gṛhānabhyagamattadā || 62 ||</l>
        </lg>
        <lg n="063">
          <l>atha sā tena śāpena purī vārāṇasī tadā |</l>
          <l>śūnyā samabhavatkṣipraṃ viśuddhā mṛgasevitā || 63 ||</l>
        </lg>
        <lg n="064">
          <l>tāṃ tu śūnyāṃ sa vijñāya devyā saha pinākadhṛk |</l>
          <l>sagaṇo nandinā sārdhamājagāma mahādyutiḥ || 64 ||</l>
        </lg>
        <lg n="065">
          <l>sa tatra mānasaṃ divyaṃ vimānaṃ sūryavarcasam |</l>
          <l>anaupamyaguṇaṃ devo manasaivābhinirmime || 65 ||</l>
        </lg>
        <lg n="066">
          <l>na me prabhavati prajñā kṛtsnaśastannirūpaṇe |</l>
          <l>etāvacchakyate vaktumanaupamyaguṇaṃ hi tat || 66 ||</l>
        </lg>
        <lg n="067">
          <l>devodyānāni ramyāṇi nandanādyāni yāni tu |</l>
          <l>tebhyaḥ śreṣṭhatamaṃ śrīmadudyānamasṛjatprabhuḥ || 67 ||</l>
        </lg>
        <lg n="068">
          <l>tasminvimāne girirājaputrī sarvarddhiyukte vacasāmagamye |</l>
          <l>reme navendīvaraphullanetrā devī na sasmāra vacaśca mātuḥ || 68 ||</l>
        </lg>
        <trailer>iti skandapurāṇe ṣaḍviṃśo 'dhyāyaḥ || </trailer>
      </div>
      <div n="027" type="chapter">
        <p>sanatkumāra uvāca |</p>
        <lg n="001">
          <l>atha tasminsukhāsīnau śailajāvṛṣabhadhvajau |</l>
          <l>āsane kāñcane divye nānāratnopaśobhite || 1 ||</l>
        </lg>
        <lg n="002">
          <l>athācalasutā devī sukhāsīnā vibhāvarī |</l>
          <l>sarvalokapatiṃ prāha girīndratanayā patim || 2 ||</l>
        </lg>
        <lg n="003">
          <l>bhagavandevatārighna candrāvayavabhūṣaṇa |</l>
          <l>kathayaitanmama vibho yattvāṃ pṛcchāmi mānada || 3 ||</l>
        </lg>
        <lg n="004">
          <l>kiṃ phalaṃ tava deveśa labhante bhaktavatsala |</l>
          <l>bhaktā ye phalamuddiśya kurvate tava kiṃcana || 4 ||</l>
        </lg>
        <p>sanatkumāra uvāca |</p>
        <lg n="005">
          <l>sa evamumayā proktaḥ śūlapāṇirvṛṣadhvajaḥ |</l>
          <l>avocatsarvamavyagro devadevaḥ śubhāśubham || 5 ||</l>
        </lg>
        <p>vyāsa uvāca |</p>
        <lg n="006">
          <l>kiṃ tatsa bhagavāndevaḥ prīyamāṇo mahātapāḥ |</l>
          <l>praṇayātsa tadā devyā pṛṣṭo 'kathayadavyayaḥ || 6 ||</l>
        </lg>
        <p>sanatkumāra uvāca |</p>
        <lg n="007">
          <l>mayāpyetatpurā vyāsa pṛṣṭo nandīśvaraḥ prabhuḥ |</l>
          <l>yathoktavānmayi brahmaṃstathā tatkathayāmi te || 7 ||</l>
        </lg>
        <lg n="008">
          <l>gaṇeśānaṃ mahābhāgaṃ sūryāyutasamaprabham |</l>
          <l>apṛcchamahamavyagro nandīśvaraṃ mahādyutim || 8 ||</l>
        </lg>
        <lg n="009">
          <l>īśena yatpurā devyāḥ kathitaṃ gaṇasattama |</l>
          <l>tanme brūhi yathātattvaṃ paraṃ kautūhalaṃ hi me || 9 ||</l>
        </lg>
        <p>nandīśvarovāca |</p>
        <lg n="010">
          <l>śrūyatāmabhidhāsyāmi pṛcchataste mahāmune |</l>
          <l>devadevena pārvatyā yatpurā kathitaṃ hitam || 10 ||</l>
        </lg>
        <p>deva uvāca |</p>
        <lg n="011">
          <l>śrūyatāmabhidhāsyāmi yanmāṃ pṛcchasi suvrate |</l>
          <l>hitāya devi bhaktānāṃ pṛṣṭaste kathayāmi te || 11 ||</l>
        </lg>
        <lg n="012">
          <l>prāsādaṃ yastu me devi śubhraṃ kuryādanindite |</l>
          <l>vidadhāmyarjunaṃ tasya gṛhaṃ śivapure 'kṣayam || 12 ||</l>
        </lg>
        <lg n="013">
          <l>vidhānena yathoktena liṅgaṃ me sthāpayecca yaḥ |</l>
          <l>carate sa mayā sārdhaṃ nityamaṣṭaguṇānvitaḥ || 13 ||</l>
        </lg>
        <lg n="014">
          <l>kāñcanaṃ tuṭimātraṃ vā yo dadyādbahu vā mama |</l>
          <l>tasya haimavate śṛṅge dadāni gṛhamuttamam || 14 ||</l>
        </lg>
        <lg n="015">
          <l>yo me gāstu hiraṇyaṃ vā dadyādavimanāḥ priye |</l>
          <l>lokāndadānyahaṃ tasmai sarvakāmasamanvitān || 15 ||</l>
        </lg>
        <lg n="016">
          <l>vṛṣabhaṃ yaḥ prayaccheta śvetaṃ nīlamathāpi vā |</l>
          <l>sa kulānāmubhayatastārayedekaviṃśatim || 16 ||</l>
        </lg>
        <lg n="017">
          <l>gocarmadvayasāṃ vāpi yo me dadyādvasundharām |</l>
          <l>sa me puraṃ samāsādya gaṇeśaiḥ saha modate || 17 ||</l>
        </lg>
        <lg n="018">
          <l>yo me puṇyaphalaṃ dadyādātmanā pūrvamarjitam |</l>
          <l>so 'nantaphalamāpnoti modate ca triviṣṭape || 18 ||</l>
        </lg>
        <lg n="019">
          <l>yo 'nuyānaṃ caturdaśyāṃ kṛṣṇasya kurute mama |</l>
          <l>rathena vṛṣayuktena mama loke sa modate || 19 ||</l>
        </lg>
        <lg n="020">
          <l>mahimāno pacāraiśca yo māṃ japyaiśca pūjayet |</l>
          <l>dadāni brahmaṇo loke vāsaṃ tasya supūjitam || 20 ||</l>
        </lg>
        <lg n="021">
          <l>manasā cintayedyaśca pūjayeyamahaṃ haram |</l>
          <l>aśakto nāsti me dravyaṃ yasya nityaṃ sumadhyame || 21 ||</l>
        </lg>
        <lg n="022">
          <l>sa tayā śraddhayā pūto vimuktaḥ sarvapātakaiḥ |</l>
          <l>mama lokamavāpnoti bhinne dehe na saṃśayaḥ || 22 ||</l>
        </lg>
        <lg n="023">
          <l>snātvā yaḥ pūrvasaṃdhyāyāṃ sadā māmupagacchati |</l>
          <l>sa mitraṃ yakṣarājasya yakṣo bhavati vīryavān || 23 ||</l>
        </lg>
        <lg n="024">
          <l>saṃmārjanaṃ pañcaśataṃ sahasramupalepanam |</l>
          <l>gandhāśca daśasāhasrā ānantyaṃ cārcanaṃ smṛtam || 24 ||</l>
        </lg>
        <lg n="025">
          <l>abhyaṅgo 'ṣṭaśataṃ caiva snapanaṃ triśataṃ bhavet |</l>
          <l>gandhodakaṃ pañcaśataṃ pañcagavyaṃ tathaiva ca || 25 ||</l>
        </lg>
        <lg n="026">
          <l>kṣīraṃ pañcaguṇaṃ devi tasmādbhūyaśca kāpilam |</l>
          <l>tasmācca sarpiṣā snānaṃ bhūyaḥ pañcaguṇaṃ tathā || 26 ||</l>
        </lg>
        <lg n="027">
          <l>kṣamāmi devi cāsyeha aparādhānbahūnapi |</l>
          <l>bhasmābhiṣekamānantyaṃ guhyaṃ caitanmamepsitam || 27 ||</l>
        </lg>
        <lg n="028">
          <l>agaruṃ daśasāhasraṃ ṣaṭsahasraṃ tu candanam |</l>
          <l>caturdaśasahasrāṇi dhūpaḥ kālāgaruḥ smṛtaḥ || 28 ||</l>
        </lg>
        <lg n="029">
          <l>akṣatāstaṇḍulayavāḥ śālayo dviśatāḥ smṛtāḥ |</l>
          <l>ānantyo gugguluścaiva sahājyena sudhūpitaḥ || 29 ||</l>
        </lg>
        <lg n="030">
          <l>dve sahasre palānāṃ tu mahiṣākṣasya yo dahet |</l>
          <l>devi saṃvatsaraṃ pūrṇaṃ sa me nandisamo bhavet || 30 ||</l>
        </lg>
        <lg n="031">
          <l>dakṣiṇāyāṃ tu yo mūrtau pāyasaṃ saghṛtaṃ śubhe |</l>
          <l>nivedayedvarṣamekaṃ sa ca nandisamo bhavet || 31 ||</l>
        </lg>
        <lg n="032">
          <l>caravo daśasāhasrā yāvakaśca caturguṇaḥ |</l>
          <l>śeṣāśca caravaḥ sarve yāvakārdhena saṃmitāḥ || 32 ||</l>
        </lg>
        <lg n="033">
          <l>ghṛtapātramasaṃkhyeyamiha pretya ca śāśvatam |</l>
          <l>prīṇāti ca pitṝnsarvānvimāne caiva modate |</l>
          <l>chattraṃ dadyācca yaḥ so 'pi dīpyate tejasā divi || 33 ||</l>
        </lg>
        <lg n="034">
          <l>ubhe pakṣe trayodaśyāmaṣṭamyāṃ copavāsikaḥ |</l>
          <l>upatiṣṭheta māṃ bhaktyā sopahāramanindite |</l>
          <l>dadānyasya svakaṃ lokaṃ tuṣṭo 'haṃ devi śāśvatam || 34 ||</l>
        </lg>
        <lg n="035">
          <l>raktapītakavāsobhiḥ puṣpaiśca vividhairapi |</l>
          <l>pūjito 'haṃ sadā bhaktyā putratve kalpayāmi tam || 35 ||</l>
        </lg>
        <lg n="036">
          <l>ekarātraṃ ca yo martyo dīpaṃ dhārayati sthitaḥ |</l>
          <l>sarvayajñaphalaṃ tasya dadāni śriyameva ca || 36 ||</l>
        </lg>
        <lg n="037">
          <l>mayaiva mohitāḥ sarve lokāḥ sajaḍapaṇḍitāḥ |</l>
          <l>na māṃ paśyanti rāgāndhāstamasā bahulīkṛtāḥ || 37 ||</l>
        </lg>
        <lg n="038">
          <l>dhyānino nityayuktā ye satyadharmaparāyaṇāḥ |</l>
          <l>ekāgramanaso dāntāste māṃ paśyanti nityadā || 38 ||</l>
        </lg>
        <lg n="039">
          <l>ye me bhaktāḥ sadā caiva sāṃkhyayogaviśāradāḥ |</l>
          <l>sarvaṃ paśyanti ca mayi māṃ ca sarvatra yogataḥ || 39 ||</l>
        </lg>
        <lg n="040">
          <l>trīṃl lokānsamatikramya brahmalokaṃ tathaiva ca |</l>
          <l>gacchanti mama te lokaṃ tamo bhittvā sudurbhidam || 40 ||</l>
        </lg>
        <lg n="041">
          <l>na śakyo 'smi tapoyuktairdraṣṭuṃ munigaṇairapi |</l>
          <l>dhyānino nityayuktāśca devi paśyanti māṃ budhāḥ || 41 ||</l>
        </lg>
        <lg n="042">
          <l>yāni lokeṣu tīrthāni devatāyatanāni ca |</l>
          <l>pādayostāni suśroṇi sadā saṃnihitāni me || 42 ||</l>
        </lg>
        <lg n="043">
          <l>mayyarpitamanā nityaṃ tathā madbhāvabhāvitaḥ |</l>
          <l>mamaiva sa prabhāvena sarvapāpaiḥ pramucyate || 43 ||</l>
        </lg>
        <lg n="044">
          <l>sarvathā vartamāno 'pi devi yo māṃ sadā smaret |</l>
          <l>kalmaṣeṇa na yujyeta naraḥ kartā kadācana || 44 ||</l>
        </lg>
        <lg n="045">
          <l>sarvāvastho 'pi pāpātmā jñānaniṣṭhena cetasā |</l>
          <l>yo 'bhyarcayati māṃ nityaṃ sa mamātmasamo bhavet || 45 ||</l>
        </lg>
        <lg n="046">
          <l>ṣaḍaṅgena ca yogena yo māmarcayata sadā |</l>
          <l>praviśeta sa māṃ kṣipramatra nāsti vicāraṇā || 46 ||</l>
        </lg>
        <lg n="047">
          <l>yo 'pyasajjanarato viyonijaḥ pātakairapi samanvitaḥ sadā |</l>
          <l>so 'pi madgatamanā madarpaṇo yāti devi gatimapratarkitām || 47 ||</l>
        </lg>
        <trailer>iti skandapurāṇe saptaviṃśatitamo 'dhyāyaḥ || </trailer>
      </div>
      <div n="028" type="chapter">
        <p>sanatkumāra uvāca |</p>
        <lg n="001">
          <l>tato vyāsa punardevī patiṃ vratapatiṃ śubhā |</l>
          <l>apṛcchadvratasambaddhaṃ phalaṃ phalaśatārcitā || 1 ||</l>
        </lg>
        <lg n="002">
          <l>vratānāṃ phalamalpaṃ vā mahadvā yattrilokapa |</l>
          <l>vrataṃ bhavati yādṛgvā tatprabrūhi maheśvara || 2 ||</l>
        </lg>
        <p>deva uvāca |</p>
        <lg n="003">
          <l>mahāphalaṃ yadbhavati yaccāpyalpaphalaṃ śubhe |</l>
          <l>vrataṃ yādṛkca yatproktaṃ tacchṛṇuṣva-m-anindite || 3 ||</l>
        </lg>
        <lg n="004">
          <l>caturdaśyāṃ tathāṣṭamyāmubhayoḥ pakṣayoḥ śuciḥ |</l>
          <l>saṃvatsaramabhuñjānaḥ śānto dānto jitendriyaḥ || 4 ||</l>
        </lg>
        <lg n="005">
          <l>sattrayājiphalaṃ yacca satyavāgṛtugāminām |</l>
          <l>taccaiva phalamāpnoti yamaṃ caiva na paśyati || 5 ||</l>
        </lg>
        <lg n="006">
          <l>śayyāsanasthaḥ strīmadhye ratiraktaḥ sukhe rataḥ |</l>
          <l>sa tapyatyā nakhāgrebhyo nityaṃ yo māṃ samāśritaḥ || 6 ||</l>
        </lg>
        <lg n="007">
          <l>madbhaktastapasā yukto māmeva pratipadyate |</l>
          <l>lokāstasyākṣayā devi yadyapi syātsupāpakṛt || 7 ||</l>
        </lg>
        <lg n="008">
          <l>pṛthivībhājane bhuṅkte nityaṃ parvasu yo naraḥ |</l>
          <l>sa trirātraphalaṃ devi ahorātreṇa vindati || 8 ||</l>
        </lg>
        <lg n="009">
          <l>saṃvatsaraṃ tu yo bhuṅkte nityameva hyatandritaḥ |</l>
          <l>nivedya pitṛdevebhyaḥ pṛthivyāmekarāḍbhavet || 9 ||</l>
        </lg>
        <lg n="010">
          <l>navamī aṣṭamī caiva paurṇamāsī trayodaśī |</l>
          <l>yo bhuṅkte devi naiteṣu saṃyatastu naraḥ samām || 10 ||</l>
        </lg>
        <lg n="011">
          <l>gāṇapatyaṃ sa labhate niḥsapatnamanindite |</l>
          <l>bhūtānāṃ dayitaścaiva divyaṃ rūpaṃ bibharti ca || 11 ||</l>
        </lg>
        <lg n="012">
          <l>śrīvatsaṃ yaśca piṣṭena dadyāddhemaphalaṃ śubham |</l>
          <l>kiretkṛṣṇatilāṃścātra taṇḍulākṣatameva ca |</l>
          <l>phalaiśca vividhākārairyathālabdhai rasānvitaiḥ || 12 ||</l>
        </lg>
        <lg n="013">
          <l>sa vai varṣasahasrāṇi dviṣaṣṭiṃ divi modate |</l>
          <l>divyarūpadharaḥ śrīmāndevataiḥ saha nityaśaḥ || 13 ||</l>
        </lg>
        <lg n="014">
          <l>hariberamayīṃ yo me dadyātpratikṛtiṃ svakām |</l>
          <l>sarvagandharasairyuktāṃ niryāsaiśca susaṃskṛtām || 14 ||</l>
        </lg>
        <lg n="015">
          <l>bhakṣyabhojyaiśca vividhaiḥ kṛṣṇapakṣe caturdaśīm |</l>
          <l>pūrvadakṣiṇayoścātra paścimottarayostathā || 15 ||</l>
        </lg>
        <lg n="016">
          <l>pārśveṣu haritālaṃ ca kṛṣṇāgarumanaḥśilām |</l>
          <l>candanaṃ caiva dadyādvai yathāsaṃkhyena pūjitam || 16 ||</l>
        </lg>
        <lg n="017">
          <l>tasya puṇyaphalaṃ devi śṛṇu yanmattakāśini |</l>
          <l>sarvavyādhivinirmuktastathā niṣkalmaṣaśca ha || 17 ||</l>
        </lg>
        <lg n="018">
          <l>varṣakoṭiśatānyaṣṭau divi bhuktvā mahatsukham |</l>
          <l>iha loke sukhī jāto māmeva pratipadyate || 18 ||</l>
        </lg>
        <lg n="019">
          <l>ratnāvaliṃ tu yo dadyādbrāhmaṇaḥ kṣatriyo 'tha viṭ |</l>
          <l>śūdraḥ strī vā sa me loke matsaukhyaṃ prāpnute param || 19 ||</l>
        </lg>
        <lg n="020">
          <l>siddhārthakairathārghārthaṃ daive pitrye 'thavā punaḥ |</l>
          <l>triṃśadvarṣasahasrāṇi tarpayetsa pitṝnapi || 20 ||</l>
        </lg>
        <lg n="021">
          <l>ṛṣīṃśca sarvadevāṃśca rūpaṃ cāpnoti puṣkalam |</l>
          <l>manvantaraṃ ca goloke gokanyābhiḥ sa pūjyate || 21 ||</l>
        </lg>
        <lg n="022">
          <l>sarve devāstathā viṣṇurbrahmā ṛṣaya eva ca |</l>
          <l>kurvantyarghe hi sāṃnidhyaṃ tebhyastadviddhi niḥsṛtam || 22 ||</l>
        </lg>
        <lg n="023">
          <l>guhyametatparaṃ devi yo vetti sa mahātapāḥ |</l>
          <l>tasya prabhāvājjāyeta dhanavānpriyadarśanaḥ |</l>
          <l>prajñārūpaguṇairyuktaḥ saṃvatsaraśatāyutam || 23 ||</l>
        </lg>
        <lg n="024">
          <l>kṣīreṇa yo māṃ satataṃ snāpayeta trirudyataḥ |</l>
          <l>aparādhasahasraṃ tu kṣame tasyāhamantaśaḥ || 24 ||</l>
        </lg>
        <lg n="025">
          <l>yaśca tatsnapanaṃ paśyetsarvapāpaiḥ pramucyate |</l>
          <l>mānasasya ca jāpyasya sahasrasya phalaṃ labhet || 25 ||</l>
        </lg>
        <lg n="026">
          <l>saṃvatsaraṃ tu yaḥ kuryātkṣīreṇa snapanaṃ śuciḥ |</l>
          <l>gāṇapatyaṃ sa labhate vallabhatvaṃ ca nityaśaḥ || 26 ||</l>
        </lg>
        <lg n="027">
          <l>sarpiṣā yo mamābhyaṅgaṃ karotyavimanā naraḥ |</l>
          <l>dvisāhasrasya jāpyasya mānasasya phalaṃ labhet || 27 ||</l>
        </lg>
        <lg n="028">
          <l>abhigamyaśca devānāṃ sa bhaveta narottamaḥ |</l>
          <l>niṣkāṇāṃ ca suvarṇasya sahasrasya phalaṃ labhet || 28 ||</l>
        </lg>
        <lg n="029">
          <l>saṃmārjanaṃ ca yaḥ kuryātsaṃvatsaramanuvrataḥ |</l>
          <l>vitarāmi śubhaṃ lokaṃ nityaṃ tasya dhruvaṃ śivam |</l>
          <l>sarvalokakṣaye tasya na kṣayo bhavatīśvari || 29 ||</l>
        </lg>
        <lg n="030">
          <l>liṅgapūjāṃ tu yaḥ kuryānmama devi dṛḍhavrataḥ |</l>
          <l>śataṃ varṣasahasrāṇi divyāni divi modate || 30 ||</l>
        </lg>
        <lg n="031">
          <l>caturṇāṃ puṣpajātīnāṃ gandhamāghrāti śaṃkaraḥ |</l>
          <l>arkasya karavīrasya bilvasya ca bukasya ca |</l>
          <l>suvarṇaniṣkaṃ puṣpe tu sarvasmindevi kathyate || 31 ||</l>
        </lg>
        <lg n="032">
          <l>sahasre tvarkapuṣpāṇāṃ datte yatkathyate phalam |</l>
          <l>ekasminkaravīrasya datte puṣpe hi tatphalam || 32 ||</l>
        </lg>
        <lg n="033">
          <l>karavīrasahasrasya bhaveddattasya yatphalam |</l>
          <l>tadekasya tu padmasya dattasya phalamucyate || 33 ||</l>
        </lg>
        <lg n="034">
          <l>padmānāṃ tu sahasrasya mama dattasya yatphalam |</l>
          <l>tatphalaṃ labhate pattre datte bilvasya śobhane || 34 ||</l>
        </lg>
        <lg n="035">
          <l>bilvapattrasahasre tu datte me yatphalaṃ smṛtam |</l>
          <l>bukapuṣpe tadekasminmama datte labhetphalam || 35 ||</l>
        </lg>
        <lg n="036">
          <l>bukapuṣpasahasrasya mama dattasya yatphalam |</l>
          <l>puṣpe datte tadekasmiṃl labheddhuttūrakasya tu || 36 ||</l>
        </lg>
        <lg n="037">
          <l>nirmālyaṃ yo hi me nityaṃ śirasā dhārayiṣyati |</l>
          <l>aśucirbhinnamaryādo naraḥ pāpasamanvitaḥ || 37 ||</l>
        </lg>
        <lg n="038">
          <l>svairī caiva tathāyukto niyamaiśca bahiṣkṛtaḥ |</l>
          <l>narake sa patedghore tiryagyonau ca sambhavet || 38 ||</l>
        </lg>
        <lg n="039">
          <l>brahmacārī śucirbhūtvā nirmālyaṃ yastu dhārayet |</l>
          <l>tasya pāpamahaṃ śīghraṃ nāśayāmi mahāvrate || 39 ||</l>
        </lg>
        <lg n="040">
          <l>dīpamālāṃ tu yaḥ kuryātkārttike māsi vai mama |</l>
          <l>avasāne ca dīpānāṃ brāhmaṇāṃstarpayecchuciḥ |</l>
          <l>gāṇapatyaṃ sa labhate dīpyate ca raviryathā || 40 ||</l>
        </lg>
        <lg n="041">
          <l>dadyātkṛṣṇatilāṃścaiva saha siddhārthakāṃśca ha |</l>
          <l>yo me devi sadā mūrdhni sa me nandisamo bhavet || 41 ||</l>
        </lg>
        <lg n="042">
          <l>ye hi siddhārthakāḥ proktāstathā kṛṣṇatilāśca ye |</l>
          <l>sarve te tvanmayā devi guhyametanmayeritam || 42 ||</l>
        </lg>
        <lg n="043">
          <l>citro nāma gaṇo mahyaṃ tena sārdhaṃ sa modate |</l>
          <l>sarvasampralaye caiva prāpte trailokyasaṃkṣaye |</l>
          <l>tyaktvā sarvāṇi duḥkhāni māmeva pratipadyate || 43 ||</l>
        </lg>
        <lg n="044">
          <l>na tuṣyāmyarcito 'rcāyāṃ tathā devi nagātmaje |</l>
          <l>liṅge 'rcite yathātyarthaṃ parituṣyāmi pārvati || 44 ||</l>
        </lg>
        <lg n="045">
          <l>sarvendriyaprasakto vā yukto vā sarvapātakaiḥ |</l>
          <l>sa prayāti divaṃ devi liṅgaṃ yo 'rcayatīha me || 45 ||</l>
        </lg>
        <lg n="046">
          <l>tyaktvā sarvāṇi pāpāni nirdvandvo dagdhakilbiṣaḥ |</l>
          <l>madāśīrmannamaskāro māmeva pratipadyate || 46 ||</l>
        </lg>
        <p>sanatkumāra uvāca |</p>
        <lg n="047">
          <l>tato bhagavatī bhūyaḥ patiṃ sarvajagatpatim |</l>
          <l>apṛcchatpuṣpyamāṇāsyā kena tvaṃ deva tuṣyasi || 47 ||</l>
        </lg>
        <lg n="048">
          <l>tataḥ prahasamānāsyaḥ sarvalokeśvareśvaraḥ |</l>
          <l>vacaḥ provāca bhagavāṃl lokānāṃ hitakāmyayā || 48 ||</l>
        </lg>
        <p>deva uvāca |</p>
        <lg n="049">
          <l>śṛṇu devi yathātattvaṃ yena yānti śubhāṃ gatim |</l>
          <l>trailokye jantavaḥ sarve madbhaktā ye śubhānane || 49 ||</l>
        </lg>
        <lg n="050">
          <l>yattatparataraṃ guhyaṃ tatsarvaṃ tvayi tiṣṭhati |</l>
          <l>yo hi tattvena tadveda saṃsārādvipramucyate || 50 ||</l>
        </lg>
        <lg n="051">
          <l>na ca prakāśayedguhyaṃ nāma te kīrtayennaraḥ |</l>
          <l>sadā sarvasahetyevaṃ prātaḥ prāñjalirutthitaḥ || 51 ||</l>
        </lg>
        <lg n="052">
          <l>tasmācca kīrtanātpāpaṃ sarvameva vinirdahet |</l>
          <l>yaśaḥ kīrtiṃ ca samprāpya rudraloke mahīyate || 52 ||</l>
        </lg>
        <lg n="053">
          <l>sarvamālyāni yo dadyātsarvamūrtiṣu nityaśaḥ |</l>
          <l>mantreṇa vidhivaccaiva tasya puṇyaphalaṃ mahat || 53 ||</l>
        </lg>
        <p>mantraḥ |</p>
        <lg n="054">
          <l>sarvagāya sureśāya sarvadevamayāya ca |</l>
          <l>namo bhagavate caiva guhyāguhyāya vai sadā || 54 ||</l>
        </lg>
        <lg n="055">
          <l>somāya bhūtanāthāya bhāvanāya bhavāya ca |</l>
          <l>sarvaguhyāya vai svāhā devaguhyamayāya ca || 55 ||</l>
        </lg>
        <lg n="056">
          <l>sarvaguhyamayo mantraḥ svāhā somāya caiva ha |</l>
          <l>kaṭaṃkaṭāyaiva svāhā svāhā devāya śuṣmiṇe || 56 ||</l>
        </lg>
        <lg n="057">
          <l>puṣpāṇyetena mantreṇa yo me nityaṃ nivedayet |</l>
          <l>sahasraṃ tena jāpyasya mānasasya kṛtaṃ bhavet || 57 ||</l>
        </lg>
        <lg n="058">
          <l>athāñjalimamāvāsyāṃ susampūrṇāṃ samāhitaḥ |</l>
          <l>tilānāṃ caiva kṛṣṇānāṃ sarṣapāṇāṃ ca pārvati |</l>
          <l>arcayitvā yathānyāyaṃ yathālābhaṃ prayacchati || 58 ||</l>
        </lg>
        <lg n="059">
          <l>idaṃ ca vacanaṃ brūyāt sūryeti ca mameti ca |</l>
          <l>sarvapāpavinirmuktaḥ svargalokaṃ vrajennaraḥ || 59 ||</l>
        </lg>
        <lg n="060">
          <l>arcayitvā ca māṃ devi brāhmaṇānna ca tarpayet |</l>
          <l>na tatphalamavāpnoti nāhaṃ tuṣyāmi tasya vai || 60 ||</l>
        </lg>
        <lg n="061">
          <l>arcayitvā dvijānmāṃ ca yo me nāmāni kīrtayet |</l>
          <l>caturdaśyāmathāṣṭamyāṃ pakṣayorubhayorapi |</l>
          <l>so 'pi devi prapaśyenmāṃ viyoniṃ na sa gacchati || 61 ||</l>
        </lg>
        <lg n="062">
          <l>vāmadeva sudeveti hara gupteti vā punaḥ |</l>
          <l>umāpate nīlakaṇṭha śānta śrīkaṇṭha gopate || 62 ||</l>
        </lg>
        <lg n="063">
          <l>śarva bhīma paśupate śaṃkarogra bhaveti ca |</l>
          <l>mahādeveti cāpyanyannāma guhyaṃ prakīrtayet |</l>
          <l>sarvapāpaiḥ pramucyeta divi devaiśca pūjyate || 63 ||</l>
        </lg>
        <lg n="064">
          <l>eteṣāmekamapi yaḥ kathayedvā paṭheta vā |</l>
          <l>sa dehapaddhatiṃ bhittvā māmeva pratipadyate |</l>
          <l>evaṃ sarvapraṇāmena yanmayā parikīrtitam || 64 ||</l>
        </lg>
        <lg n="065">
          <l>amāvāsyāṃ tu yo nityaṃ saghṛtaṃ guggulaṃ dahet |</l>
          <l>kṣīreṇa caiva saṃmiśraṃ guhyametanmama priye |</l>
          <l>so 'cyutaṃ sthānamāpnoti matprasādānna saṃśayaḥ || 65 ||</l>
        </lg>
        <lg n="066">
          <l>idaṃ ca paramaṃ guhyaṃ yo me devi nivedayet |</l>
          <l>arkaparṇapuṭaṃ pūrṇaṃ ghṛtasya madhunā saha |</l>
          <l>nivedya vidhivadbhaktyā sarvapāpaiḥ pramucyate || 66 ||</l>
        </lg>
        <lg n="067">
          <l>imāni ca mahābhāge yo me nāmāni kīrtayet |</l>
          <l>śmaśānanilayo nagno bhasmaśāyī yatavrataḥ || 67 ||</l>
        </lg>
        <lg n="068">
          <l>vāmadevaḥ praśāntaśca stabdhaśephastrilocanaḥ |</l>
          <l>avasavyapriyaḥ savyo bahurūpo 'ntakāntakṛt || 68 ||</l>
        </lg>
        <lg n="069">
          <l>purāṇaḥ puruhūtaśca mṛtyormṛtyurjitendriyaḥ |</l>
          <l>anindriyo 'tīndriyaśca sarvabhūtahṛdi sthitaḥ || 69 ||</l>
        </lg>
        <lg n="070">
          <l>saṃsāracakrī yogātmā kāpālī diṇḍireva ca |</l>
          <l>mahādevo mahādevo mahādeveti caiva hi || 70 ||</l>
        </lg>
        <lg n="071">
          <l>japedetanniyamavān śṛṇuyādvāpi nityaśaḥ |</l>
          <l>sa dehabhedamāsādya yogātmā gaṇapo bhavet || 71 ||</l>
        </lg>
        <p>sanatkumāra uvāca |</p>
        <lg n="072">
          <l>nāśubhāya na pāpāya nānṛtāya kadācana |</l>
          <l>śrāvayedbhaktimānpuṇyaṃ nāpetāya kadācana || 72 ||</l>
        </lg>
        <lg n="073">
          <l>dhanyaṃ yaśasyamāyuṣyaṃ śāntivṛddhikaraṃ śubham |</l>
          <l>pūtaṃ pavitraṃ paramaṃ maṅgalānāṃ ca maṅgalam |</l>
          <l>śrotavyaṃ na ca sarveṇa tathā deyaṃ na kasyacit || 73 ||</l>
        </lg>
        <trailer>iti skandapurāṇe 'ṣṭāviṃśatitamo 'dhyāyaḥ ||</trailer>
      </div>
      <div n="029" type="chapter">
        <p>vyāsa uvāca |</p>
        <lg n="001">
          <l>evaṃ kālena samprāpya vārāṇasyāṃ niketanam |</l>
          <l>jagataḥ pitarau devau cakratuḥ kimataḥ param || 1 ||</l>
        </lg>
        <p>sanatkumāra uvāca |</p>
        <lg n="002">
          <l>tataḥ sa bhagavāndevo devīṃ himavataḥ sutām |</l>
          <l>uvāca devi paśyāma udyānaṃ yadi rocate || 2 ||</l>
        </lg>
        <p>devyuvāca |</p>
        <lg n="003">
          <l>evaṃ bhavatu deveśa yathāttha tvaṃ vṛṣadhvaja |</l>
          <l>na hi me 'nyatra gantavyamudyānātparato hara || 3 ||</l>
        </lg>
        <p>sanatkumāra uvāca |</p>
        <lg n="004">
          <l>saha devyā tato vyāsa vārāṇasyāṃ vṛṣadhvajaḥ |</l>
          <l>devodyānadidṛkṣārthaṃ vicacāra samantataḥ || 4 ||</l>
        </lg>
        <lg n="005">
          <l>pūrvasminsa diśābhāge devyā devaḥ pinākadhṛk |</l>
          <l>udyānaṃ darśayāmāsa nānākusumaśobhitam || 5 ||</l>
        </lg>
        <lg n="006">
          <l>campakāśokapuṃnāgapriyaṅgūcūtasaṃkulam |</l>
          <l>bilvārjunakadambaiśca nyagrodhodumbarairapi || 6 ||</l>
        </lg>
        <lg n="007">
          <l>gandhavadbhiśca kusumairjātīkesaraketakaiḥ |</l>
          <l>ramyaiḥ surabhipuṣpaiśca ṣaṭpadavrātasevitaiḥ |</l>
          <l>saṃyuktaṃ sarvataḥ śrīmadvanaṃ vaibhrājasaṃnibham || 7 ||</l>
        </lg>
        <lg n="008">
          <l>sa tadudyānamāsādya devīmāha jagatpatiḥ |</l>
          <l>asmindeśe purā devi tiṣṭhato mama śobhane || 8 ||</l>
        </lg>
        <lg n="009">
          <l>ūrdhvaṃ golokasaṃsthānāṃ gavāṃ vatsaiḥ svayaṃbhuvaiḥ |</l>
          <l>pīyatīnāṃ payo vegātphenaṃ mūrdhni samāpatat || 9 ||</l>
        </lg>
        <lg n="010">
          <l>tato mayordhvaṃ dṛṣṭāstu gāvastāḥ somapārśvagāḥ |</l>
          <l>tatastāḥ prekṣitāstatra mayā gāvastadābhavan |</l>
          <l>tejasā dahyamānāstu naikavarṇā bhṛśārditāḥ || 10 ||</l>
        </lg>
        <lg n="011">
          <l>gāvaḥ pūrvamimā devi āsankapilavarṇajāḥ |</l>
          <l>naikavarṇāstadābhūvanyadā samprekṣitā mayā || 11 ||</l>
        </lg>
        <lg n="012">
          <l>tāsāṃ śaraṇyatāṃ yātvā tābhirmāmeva śailaje |</l>
          <l>āśritaḥ soma āgatya saha gobhirna tāstyajat || 12 ||</l>
        </lg>
        <lg n="013">
          <l>arditābhistadā gobhirbrahmā māmabravīttataḥ |</l>
          <l>prasādaṃ kuru deveśa surabhīstejasā tava |</l>
          <l>na naśyanti yathā sadyastathā sarvasurārcita || 13 ||</l>
        </lg>
        <lg n="014">
          <l>tato 'hamāsthito devi sthāne 'sminsvayameva tu |</l>
          <l>goprekṣaka iti khyātaḥ saṃstutaḥ sarvadevataiḥ || 14 ||</l>
        </lg>
        <lg n="015">
          <l>goprekṣeśvaramāgatya dṛṣṭvā cārcya ca mānavaḥ |</l>
          <l>na durgatimavāpnoti kalmaṣaiśca vimucyate || 15 ||</l>
        </lg>
        <lg n="016">
          <l>tatastā dahyamānāstu prasanne surabhī mayi |</l>
          <l>hrade 'sminpeturabhyetya śāntāstā vibabhustadā |</l>
          <l>kapilāhrada ityevaṃ tadāprabhṛti kathyate || 16 ||</l>
        </lg>
        <lg n="017">
          <l>atrāpi svayamevāhaṃ vṛṣadhvaja iti śrutaḥ |</l>
          <l>sāṃnidhyaṃ kṛtavāndevi sa cāyaṃ dṛśyatāṃ sthitaḥ || 17 ||</l>
        </lg>
        <lg n="018">
          <l>kapilāhradatīrthe 'sminsnātvā nānyamanā naraḥ |</l>
          <l>vṛṣadhvajamimaṃ dṛṣṭvā sarvayajñaphalaṃ labhet || 18 ||</l>
        </lg>
        <lg n="019">
          <l>salokatāṃ mṛtaścāpi arcayitvā tu māmiha |</l>
          <l>labhate dehabhede tu gaṇatvaṃ cātidurlabham || 19 ||</l>
        </lg>
        <lg n="020">
          <l>asminnapi pradeśe tu tā gāvo brahmaṇā svayam |</l>
          <l>śāntyarthaṃ sarvalokānāṃ sarvā dugdhāḥ payomṛtam || 20 ||</l>
        </lg>
        <lg n="021">
          <l>tāsāṃ kṣīreṇa saṃjātaṃ hradametanmanoharam |</l>
          <l>bhadradohamiti khyātaṃ puṇyaṃ devavanaṃ śubham || 21 ||</l>
        </lg>
        <lg n="022">
          <l>sarvairdevairahaṃ devi asmindeśe prasāditaḥ |</l>
          <l>gacchopaśamamīśeti upaśāntaśivastataḥ || 22 ||</l>
        </lg>
        <lg n="023">
          <l>sthito bhūtvāhamatrasthaḥ puṇyamasyāpi darśanam |</l>
          <l>dṛṣṭvainaṃ prayato martyaḥ svargalokamavāpnuyāt || 23 ||</l>
        </lg>
        <lg n="024">
          <l>atrāhaṃ brahmaṇānīya sthāpitaḥ parameṣṭhinā |</l>
          <l>brahmaṇaścāpi saṃgṛhya viṣṇunā sthāpitaḥ punaḥ || 24 ||</l>
        </lg>
        <lg n="025">
          <l>brahmaṇā sa tato viṣṇuḥ proktaḥ saṃvignacetasā |</l>
          <l>mayānītamidaṃ liṅgaṃ kasmātsthāpitavānasi || 25 ||</l>
        </lg>
        <lg n="026">
          <l>tamuvāca punarviṣṇurbrahmāṇaṃ kupitānanam |</l>
          <l>rudradeve mamātyantaṃ purā bhaktirmahattarā || 26 ||</l>
        </lg>
        <lg n="027">
          <l>mayaiṣa sthāpitastena nāmnā tava bhaviṣyati |</l>
          <l>hiraṇyagarbha ityevaṃ tato 'trāhaṃ samāsthitaḥ |</l>
          <l>dṛṣṭvainamapi deveśaṃ mama lokaṃ vrajennaraḥ || 27 ||</l>
        </lg>
        <lg n="028">
          <l>punaścāpi tato brahmā mama liṅgamimaṃ śubhe |</l>
          <l>sthāpayāmāsa vidhivadbhaktyā paramayā yutaḥ |</l>
          <l>svarlīneśvara ityevamatrāhaṃ svayamāsthitaḥ || 28 ||</l>
        </lg>
        <lg n="029">
          <l>svasminparatare līnaḥ pradhāne mama kāraṇe |</l>
          <l>tasmātsvarlīna ityevaṃ guhyaṃ kṣetraṃ mama smṛtam || 29 ||</l>
        </lg>
        <lg n="030">
          <l>prāṇāniha narastyaktvā na punarjāyate kvacit |</l>
          <l>ānantyā sā gatistasya yogināṃ caiva sā smṛtā || 30 ||</l>
        </lg>
        <lg n="031">
          <l>asminnapi mayā deśe daityo devatakaṇṭakaḥ |</l>
          <l>vyāghrarūpaṃ samāsthāya nihato darpito balī || 31 ||</l>
        </lg>
        <lg n="032">
          <l>vyāghreśvarastataḥ khyāto nityamatrāhamāsthitaḥ |</l>
          <l>na punardurgatiṃ yāti dṛṣṭvainamamareśvaram || 32 ||</l>
        </lg>
        <lg n="033">
          <l>utpalo vidalaścaiva yau daityau brahmaṇā purā |</l>
          <l>strīvadhyau darpitau sṛṣṭau tvayaiva nihatau śubhe |</l>
          <l>sāvajñaṃ geṇḍukenātra tasyedaṃ cihnamāsthitam || 33 ||</l>
        </lg>
        <lg n="034">
          <l>ādāvatrāhamāgatya āsthito gaṇapaiḥ saha |</l>
          <l>jyeṣṭhaṃ sthānamidaṃ tasmādetanme puṇyadarśanam || 34 ||</l>
        </lg>
        <lg n="035">
          <l>dṛṣṭvemaṃ mama liṅgaṃ tu jyeṣṭhasthānasamāśritam |</l>
          <l>na śocati punarmartyaḥ saṃsiddho mṛtyujanmanī || 35 ||</l>
        </lg>
        <lg n="036">
          <l>samantāddevataiḥ sarvairliṅgāni sthāpitāni ha |</l>
          <l>dṛṣṭvā tu niyato martyo dehabhede gaṇo bhavet || 36 ||</l>
        </lg>
        <lg n="037">
          <l>idānīmahamāgatya svayameva yataḥ sthitam |</l>
          <l>na ca muktaṃ mayā yasmādavimuktamidaṃ tataḥ |</l>
          <l>kṣetraṃ vārāṇasī puṇyā muktidaṃ sambhaviṣyati || 37 ||</l>
        </lg>
        <lg n="038">
          <l>avimukteśvaraṃ māṃ vai yo 'tra drakṣyati mānavaḥ |</l>
          <l>gāṇapatyā gatistasya yatra tatra mṛtasya ha |</l>
          <l>prāṇāniha tu saṃnyasya yāsyate muktimuttamām || 38 ||</l>
        </lg>
        <lg n="039">
          <l>pitrā te girirājena purā himavatā svayam |</l>
          <l>mama priyamidaṃ sthānaṃ jñātvā liṅgaṃ pratiṣṭhitam || 39 ||</l>
        </lg>
        <lg n="040">
          <l>śaileśvaramiti khyātaṃ dṛśyatāmidamāsthitam |</l>
          <l>dṛṣṭvedaṃ manujo devi na durgatimanuvrajet || 40 ||</l>
        </lg>
        <lg n="041">
          <l>nadī vārāṇasī ceyaṃ puṇyā pāpapramocanī |</l>
          <l>kṣetrametadalaṃkṛtya jāhnavyā saha saṃgatā || 41 ||</l>
        </lg>
        <lg n="042">
          <l>sthāpitaṃ saṃgame cāsminbrahmaṇā liṅgamuttamam |</l>
          <l>saṃgameśvaramityevaṃ khyātaṃ jagati dṛśyatām || 42 ||</l>
        </lg>
        <lg n="043">
          <l>saṃgame devanadyostu yaḥ snātvā manujaḥ śuciḥ |</l>
          <l>arcayetsaṃgameśānaṃ tasya janmabhayaṃ kutaḥ || 43 ||</l>
        </lg>
        <lg n="044">
          <l>idamanyadbṛhatkṣetraṃ nivāsaṃ yogināṃ param |</l>
          <l>kṣetramadhye ca yatrāhaṃ svayaṃ bhūtvā samāsthitaḥ |</l>
          <l>madhyameśvara ityevaṃ khyātaḥ sarvasurāsuraiḥ || 44 ||</l>
        </lg>
        <lg n="045">
          <l>siddhānāṃ sthānametaddhi madīyavratacāriṇām |</l>
          <l>yogināṃ mokṣalipsūnāṃ janmamṛtyujitātmanām |</l>
          <l>dṛṣṭvedaṃ madhyameśānaṃ janma prati na śocati || 45 ||</l>
        </lg>
        <lg n="046">
          <l>sthāpitaṃ liṅgametacca śukreṇa tava sūnunā |</l>
          <l>nāmnā śukreśvaraṃ nāma sarvasiddhāmarārcitam || 46 ||</l>
        </lg>
        <lg n="047">
          <l>dṛṣṭvedaṃ mānavaḥ sadyo muktaḥ syātsarvakilbiṣaiḥ |</l>
          <l>mṛtaśca na punarjanma saṃsāre tu labhennaraḥ || 47 ||</l>
        </lg>
        <lg n="048">
          <l>purā jambukarūpeṇa asurā devakaṇṭakāḥ |</l>
          <l>brahmaṇo 'tha varaṃ labdhvā gomāyuvadhaśaṅkitāḥ || 48 ||</l>
        </lg>
        <lg n="049">
          <l>nihatā himavatputri jambukeśastato hyaham |</l>
          <l>abhavaṃ jagati khyātaḥ surāsuranamaskṛtaḥ |</l>
          <l>dṛṣṭvainamapi deveśaṃ sarvakāmānavāpnuyāt || 49 ||</l>
        </lg>
        <lg n="050">
          <l>grahaiḥ śukrapurogaiśca etāni sthāpitāni hi |</l>
          <l>paśya liṅgāni puṇyāni sarvakāmapradāni tu || 50 ||</l>
        </lg>
        <lg n="051">
          <l>evametāni puṇyāni mannivāsāni pārvati |</l>
          <l>kathitāni tava kṣetre guhyaṃ cānyadidaṃ śṛṇu || 51 ||</l>
        </lg>
        <lg n="052">
          <l>krośaṃ krośaṃ caturdikṣu kṣetrametatprakīrtitam |</l>
          <l>yojanaṃ viddhi cārvaṅgi mṛtyukāle 'mṛtapradam || 52 ||</l>
        </lg>
        <lg n="053">
          <l>mahālayagiristhāne kedāre ca vyavasthitam</l>
          <l>gaṇatvaṃ labhate dṛṣṭvā kṣetre 'sminmokṣa-m-āpyate || 53 ||</l>
        </lg>
        <lg n="054">
          <l>gāṇapatyapadāttasmādyataḥ sā muktiruttamā |</l>
          <l>tato mahālayāttasmātkedārānmadhyamādapi |</l>
          <l>smṛtaṃ puṇyatamaṃ kṣetramavimuktamidaṃ śubhe || 54 ||</l>
        </lg>
        <lg n="055">
          <l>kedāramadhyame sthāne sthānaṃ caiva mahālayam |</l>
          <l>mama puṇyāni bhūrloke tebhyaḥ śreṣṭhatamaṃ tvidam || 55 ||</l>
        </lg>
        <lg n="056">
          <l>yataḥ sṛṣṭāni lokāni tataḥ kṣetramidaṃ śubham |</l>
          <l>kadācinna mayā muktamavimuktaṃ tato 'bhavat || 56 ||</l>
        </lg>
        <lg n="057">
          <l>avimukteśvaraṃ liṅgaṃ mama dṛṣṭveha mānavaḥ |</l>
          <l>sadyaḥ pāpavinirmuktaḥ paśupāśairvimucyate || 57 ||</l>
        </lg>
        <lg n="058">
          <l>śaileśaṃ saṃgameśaṃ ca svarlīnaṃ madhyameśvaram |</l>
          <l>hiraṇyagarbhamīśānaṃ goprekṣaṃ savṛṣadhvajam || 58 ||</l>
        </lg>
        <lg n="059">
          <l>upaśāntaśivaṃ caiva jyeṣṭhasthānanivāsinam |</l>
          <l>śukreśvaraṃ ca vikhyātaṃ vyāghreśaṃ jambukeśvaram |</l>
          <l>dṛṣṭvā na jāyate martyaḥ saṃsāre duḥkhasāgare || 59 ||</l>
        </lg>
        <lg n="060">
          <l>evamuktvā mahādevo diśaḥ sarvā vyalokayat |</l>
          <l>vilokya saṃsthite paścāddevadeve maheśvare || 60 ||</l>
        </lg>
        <lg n="061">
          <l>akasmādabhavatsarvaṃ taddeśaṃ jvalitaṃ yathā |</l>
          <l>savidyutstanitāghoṣaṃ sūryāyutaśatoditam || 61 ||</l>
        </lg>
        <lg n="062">
          <l>tejobhirekataḥ pūrṇaṃ vahnibhāskarayoriva |</l>
          <l>tataḥ pāśupatāḥ siddhā bhasmābhyaṅgasitaprabhāḥ || 62 ||</l>
        </lg>
        <lg n="063">
          <l>yogīśvarā mahātmānastathā vaitānikavratāḥ |</l>
          <l>avyaktaliṅginaścaiva śivayogojjvalaprabhāḥ |</l>
          <l>bahavaḥ sahasopetya namaścakrurmaheśvaram || 63 ||</l>
        </lg>
        <lg n="064">
          <l>punarnirīkṣya deveśaṃ dhyānayogaṃ ca kṛtsnaśaḥ |</l>
          <l>tasthurātmānamādhāya līyamānā iveśvare || 64 ||</l>
        </lg>
        <lg n="065">
          <l>sthitānāṃ sa tathā teṣāṃ devadeva umāpatiḥ |</l>
          <l>saṃcintya paramāṃ mūrtiṃ babhūva puruṣaḥ prabhuḥ || 65 ||</l>
        </lg>
        <lg n="066">
          <l>ṣaḍviṃśa īśvaro 'vyaktaḥ sūryāyutasamaprabhaḥ |</l>
          <l>kṛtsnaṃ jagadivaikasthaṃ kartumanta ivāsthitaḥ || 66 ||</l>
        </lg>
        <lg n="067">
          <l>tasya tāṃ paramāṃ mūrtimāsthitasya jagatprabhoḥ |</l>
          <l>na śaśāka vapurdraṣṭuṃ hṛṣṭaromā girīndrajā || 67 ||</l>
        </lg>
        <lg n="068">
          <l>tatastatsṛṣṭamātmānaṃ buddhvā sā prakṛtisthitam |</l>
          <l>prakṛtermūrtimāsthāya yogena paramātmikā |</l>
          <l>taṃ śaśāka vapurdraṣṭuṃ puruṣasya parātmanaḥ || 68 ||</l>
        </lg>
        <lg n="069">
          <l>tataste layamādhāya yoginaḥ puruṣasya tu |</l>
          <l>viviśurhṛdayaṃ sarve dagdhasaṃsārabījinaḥ || 69 ||</l>
        </lg>
        <lg n="070">
          <l>anugṛhya tataḥ sarvān tānsiddhānyatipuṃgavān |</l>
          <l>nīlalohitamūrtisthaṃ punaścakre vapuḥ śubham || 70 ||</l>
        </lg>
        <lg n="071">
          <l>taṃ dṛṣṭvā śailajā prāha hṛṣṭasarvatanūruhā |</l>
          <l>stunvantī caraṇau gatvā ka ime bhagavanniti || 71 ||</l>
        </lg>
        <lg n="072">
          <l>tāmuvāca suraśreṣṭhastadā devīṃ girīndrajām |</l>
          <l>madīyaṃ vratamāśritya bhaktimadbhirdvijottamaiḥ |</l>
          <l>yairyairyoga ihābhyastasteṣāmekena janmanā || 72 ||</l>
        </lg>
        <lg n="073">
          <l>kṣetrasyāsya prabhāveṇa bhaktyā ca mama bhāvataḥ |</l>
          <l>anugraho mayā hyevaṃ kriyate muktidaḥ sadā || 73 ||</l>
        </lg>
        <lg n="074">
          <l>tasmādidaṃ mahatkṣetraṃ brahmādyaiḥ sevyate mama |</l>
          <l>śrutimadbhiśca viprendraiḥ saṃsiddhaiśca tapasvibhiḥ || 74 ||</l>
        </lg>
        <lg n="075">
          <l>pratimāsamathāṣṭamyāṃ pratimāsaṃ caturdaśīm |</l>
          <l>ubhayoḥ pakṣayordevi vārāṇasyāṃ mamāspade || 75 ||</l>
        </lg>
        <lg n="076">
          <l>śaśibhānūparāge ca kārttikyāṃ tu viśeṣataḥ |</l>
          <l>sarvaparvasu puṇyeṣu viṣuveṣvayaneṣu ca || 76 ||</l>
        </lg>
        <lg n="077">
          <l>pṛthivyāṃ sarvatīrthāni vārāṇasyāṃ tu jāhnavīm |</l>
          <l>uttarapravahāṃ puṇyāṃ mama maulivinirgatām || 77 ||</l>
        </lg>
        <lg n="078">
          <l>pituste girirājācca srutāṃ himavataḥ śubhām |</l>
          <l>bhajante sarvato 'bhyetya tāñchṛṇuṣva varānane || 78 ||</l>
        </lg>
        <lg n="079">
          <l>saṃnihityā kurukṣetraṃ sārdhaṃ tīrthaśataistathā |</l>
          <l>puṣkaraṃ naimiśaṃ caiva prayāgaṃ sapṛthūdakam || 79 ||</l>
        </lg>
        <lg n="080">
          <l>sandhyā saptaṛcaṃ caiva sarvā nadyaḥ sarāṃsi ca |</l>
          <l>samudrāḥ sapta caivātra devatīrthāni kṛtsnaśaḥ |</l>
          <l>bhāgīrathīṃ sameṣyanti sarvaparvasu kāśigām || 80 ||</l>
        </lg>
        <lg n="081">
          <l>avimukteśvaraṃ māṃ ca kāśīsthamacalātmaje |</l>
          <l>pṛthivyāṃ yāni puṇyāni mahyamāyatanāni ca |</l>
          <l>praviśanti sadābhyetya puṇyaṃ parvasu parvasu || 81 ||</l>
        </lg>
        <lg n="082">
          <l>kedāre caiva yalliṅgaṃ yacca liṅgaṃ mahālaye |</l>
          <l>madhyameśvarasaṃsthaṃ ca tathā paśupatīśvaram || 82 ||</l>
        </lg>
        <lg n="083">
          <l>śaṅkukarṇeśvaraṃ caiva gokarṇe ca tathāhyubhau |</l>
          <l>drimicaṇḍeśvaraṃ caiva bhadreśvara tathaiva ca || 83 ||</l>
        </lg>
        <lg n="084">
          <l>sthāneśvaramathaikāmraṃ kāleśvaramajeśvaram |</l>
          <l>bhairaveśvaramīśānaṃ tathā kārohaṇāsthitam || 84 ||</l>
        </lg>
        <lg n="085">
          <l>yāni cānyāni puṇyāni sthānāni mama bhūtale |</l>
          <l>tāni sarvāṇyaśeṣeṇa kāśipuryāṃ viśanti mām || 85 ||</l>
        </lg>
        <lg n="086">
          <l>sarvaparvasu puṇyeṣu guhyaṃ caitadudāhṛtam |</l>
          <l>teneha labhyate jantorvipannasyāmṛtaṃ padam || 86 ||</l>
        </lg>
        <lg n="087">
          <l>snātasya caiva gaṅgāyāṃ dṛṣṭena ca mayā śubhe |</l>
          <l>sarvayajñaphalaistulyamiṣṭaiḥ śatasahasraśaḥ |</l>
          <l>sadya eva-m-avāpnoti kiṃ nvataḥ paramasti vai || 87 ||</l>
        </lg>
        <lg n="088">
          <l>sarvāyatanamukhyānāṃ divi bhūmau giriṣvapi |</l>
          <l>nātaḥ parataraṃ devi budhyasvāstīti kṛtsnaśaḥ || 88 ||</l>
        </lg>
        <lg n="089">
          <l>brahmārkavaiśvānaraśakracandrairjaleśavittādhipavāyubhiśca |</l>
          <l>gandharvayakṣoragasiddhasaṃghaiḥ sārdhaṃ sadā sevitametadagryam || 89 ||</l>
        </lg>
        <lg n="090">
          <l>sthānaṃ mamedaṃ himaśailaputri guhyaṃ sadā kṣetramidaṃ supuṇyam |</l>
          <l>vimokṣasaṃsiddhiphalapradaṃ hi prabuddhatattvā yatayo vadanti || 90 ||</l>
        </lg>
        <lg n="091">
          <l>paśyanto 'nvahamādareṇa śucayaḥ snātāḥ sadā matparāḥ |</l>
          <l>bhittvā sambhavabandhajālagahanaṃ vindanti mokṣaṃ param || 91 ||</l>
        </lg>
        <lg n="092">
          <l>evametatsuvistīrṇaṃ nānādrumalatākulam |</l>
          <l>jāhnavyālaṃkṛtaṃ puṇyaṃ kṣetraṃ guhyatamaṃ mama || 92 ||</l>
        </lg>
        <lg n="093">
          <l>bhāgīrathīmihāsādya vārāṇasyāṃ mamāspade |</l>
          <l>aśvamedhaśataṃ prāpya brahmalokaṃ ca gacchati || 93 ||</l>
        </lg>
        <lg n="094">
          <l>nātaḥ puṇyatamaṃ devi nāto guhyatamaṃ kvacit |</l>
          <l>nātaḥ śubhataraṃ kiṃcinnātaḥ priyataraṃ mama || 94 ||</l>
        </lg>
        <lg n="095">
          <l>kṣetraṃ mamedaṃ surasiddhajuṣṭaṃ samprāpya martyaḥ sukṛtaprabhāvāt |</l>
          <l>khyāto bhavetsarvasurāsurāṇāṃ mṛtaśca yāyātparamaṃ padaṃ tam || 95 ||</l>
        </lg>
        <p>sanatkumāra uvāca |</p>
        <lg n="096">
          <l>udyānāni tato devaḥ sthānāni ca tathātmanaḥ |</l>
          <l>ākhyāya himavatputryā vicacāra tadā punaḥ || 96 ||</l>
        </lg>
        <lg n="097">
          <l>so 'paśyata tadā vipraṃ tapyamānaṃ paraṃ tapaḥ |</l>
          <l>putraṃ śataśalākasya jaigīṣavyaṃ tapodhanam || 97 ||</l>
        </lg>
        <lg n="098">
          <l>sa liṅgaṃ devadevasya pratiṣṭhāpyārcayatsadā |</l>
          <l>bhasmaśāyī bhasmadigdho nṛttagītairatoṣayat |</l>
          <l>japyena vṛṣanādaiśca tapasā bhāvitaḥ śuciḥ || 98 ||</l>
        </lg>
        <lg n="099">
          <l>tamevaṃ vartamānaṃ tu bhaktyā paramayā yutam |</l>
          <l>bhagavānsahasābhyetya idaṃ vacanamabravīt || 99 ||</l>
        </lg>
        <lg n="100">
          <l>jaigīṣavya mahābuddhe paśya māṃ divyacakṣuṣā |</l>
          <l>tuṣṭo 'smi varadaścaiva brūhi yatte manogatam || 100 ||</l>
        </lg>
        <lg n="101">
          <l>sa evamukto devena somaṃ dṛṣṭvā trilocanam |</l>
          <l>praṇamya śirasā pādāvavandatparayā mudā || 101 ||</l>
        </lg>
        <p>jaigīṣavya uvāca |</p>
        <lg n="102">
          <l>namaḥ sarvārthasiddhāya yogasiddhāya vai namaḥ |</l>
          <l>namaḥ pinākahastāya himavannilayāya ca || 102 ||</l>
        </lg>
        <lg n="103">
          <l>namaḥ pavanavegāya dhyeyāya dhyāyibhiḥ sadā |</l>
          <l>namaḥ somāya hemne ca hemamālādharāya ca || 103 ||</l>
        </lg>
        <lg n="104">
          <l>namo gaṇādhipataye namaḥ śāntendriyāya ca |</l>
          <l>yogasāhāyyakartre ca sāhasopaśamāya ca || 104 ||</l>
        </lg>
        <lg n="105">
          <l>namo mṛtyuharāyaiva namaḥ śokaharāya ca |</l>
          <l>namaḥ siddhipradātre ca siddhisiddhāya vai namaḥ || 105 ||</l>
        </lg>
        <lg n="106">
          <l>dhāriṇe sarvalokānāṃ sarvalokeśvarāya ca |</l>
          <l>namo daśārdhavarṇāya saṃsārāpanudāya ca || 106 ||</l>
        </lg>
        <lg n="107">
          <l>namaḥ saṃsārapārāya apāraparamāya ca |</l>
          <l>svayaṃmantre ca manase durvijñeyāya vai namaḥ || 107 ||</l>
        </lg>
        <lg n="108">
          <l>namaḥ kālakalājñāya sakalāyākalāya ca |</l>
          <l>namastattvādhivāsāya pretādhipataye namaḥ || 108 ||</l>
        </lg>
        <lg n="109">
          <l>namaḥ krodhavihīnāya krodhādhipataye namaḥ |</l>
          <l>namaḥ śramāyāśramiṇe śramāpanayanāya ca || 109 ||</l>
        </lg>
        <lg n="110">
          <l>namo jñānarasajñāya jñānine 'jñānahāriṇe |</l>
          <l>saktāya caiva tapasi aiśvaryaniratāya ca || 110 ||</l>
        </lg>
        <lg n="111">
          <l>namo jñānāya bandhāya ajñānavinivartine |</l>
          <l>namaḥ sarvānubhāvāya bhāvānugatacetase || 111 ||</l>
        </lg>
        <lg n="112">
          <l>namaḥ śamadamāḍhyāya mṛtyudūtāpahāriṇe |</l>
          <l>namaḥ śailādināthāya śailādigaṇapāya ca || 112 ||</l>
        </lg>
        <lg n="113">
          <l>namo yogarahasyāya yogadāya namo namaḥ |</l>
          <l>mahyaṃ sarvātmanā kāmānprayaccha bhagavanprabho || 113 ||</l>
        </lg>
        <p>sanatkumāra uvāca |</p>
        <lg n="114">
          <l>sa evaṃ stūyamānaśca bhaktyā paramayāpi ca |</l>
          <l>tuṣṭastutoṣa bhūyo 'sya idaṃ cainamuvāca ha || 114 ||</l>
        </lg>
        <p>deva uvāca |</p>
        <lg n="115">
          <l>ajaraścāmaraścaiva sarvaśokavivarjitaḥ |</l>
          <l>mahāyogī mahāvīryo yogaiśvaryasamanvitaḥ || 115 ||</l>
        </lg>
        <lg n="116">
          <l>prabhāvāccāsya guhyasya kṣetrasya mama śāśvatam |</l>
          <l>yoge 'ṣṭaguṇamaiśvaryaṃ prāpsyase paramaṃ mahat |</l>
          <l>bhaviṣyasi dvijaśreṣṭha yogācāryaśca viśrutaḥ || 116 ||</l>
        </lg>
        <lg n="117">
          <l>yaścemaṃ tvatkṛtaṃ liṅgaṃ niyamenārcayiṣyati |</l>
          <l>yonayaḥ sapta gatvā tu yogaṃ sa samavāpsyati || 117 ||</l>
        </lg>
        <lg n="118">
          <l>jaigīṣavyaguhāṃ cemāṃ prāpya yo yokṣyate dvijaḥ |</l>
          <l>sa saptarātraṃ yuktātmā sarvapāpaiḥ pramucyate || 118 ||</l>
        </lg>
        <lg n="119">
          <l>māsena pūrvāṃ jātiṃ ca pūrvādhītaṃ ca vetsyati |</l>
          <l>ekarātraṃ gatiṃ śuddhāṃ dvābhyāṃ tārayate pitṝn || 119 ||</l>
        </lg>
        <lg n="120">
          <l>trirātreṇa vyatītāṃśca parānsapta ca tārayet |</l>
          <l>ato bhūyaśca kiṃ te 'dya jaigīṣavya dadānyaham || 120 ||</l>
        </lg>
        <p>jaigīṣavya uvāca |</p>
        <lg n="121">
          <l>bhagavandevadeveśa prayaccha me manogatam |</l>
          <l>ato 'haṃ nānyadicchāmi yogākṣayyātparaṃ hitam || 121 ||</l>
        </lg>
        <lg n="122">
          <l>tvayi bhaktiśca nityaṃ syātsome sagaṇapeśvare |</l>
          <l>anutsekaṃ tathā kṣāntiṃ śamaṃ damamathāpi ca || 122 ||</l>
        </lg>
        <lg n="123">
          <l>na cāpyabhibhavaṃ kuryānna ca tejovamānanām |</l>
          <l>etānvarānahaṃ deva sadecchāmi mahādyute || 123 ||</l>
        </lg>
        <p>deva uvāca |</p>
        <lg n="124">
          <l>ete tava bhaviṣyanti ajayyatvaṃ ca yogibhiḥ |</l>
          <l>icchato darśanaṃ caiva bhaviṣyati ca te mama || 124 ||</l>
        </lg>
        <p>sanatkumāra uvāca |</p>
        <lg n="125">
          <l>tataḥ sa bhagavāndevaḥ pārāśaryomayā saha |</l>
          <l>sanandī sagaṇaścaiva bhaktānugrahalipsayā || 125 ||</l>
        </lg>
        <lg n="126">
          <l>tapyato yakṣarājasya kṛtvā hṛdi maheśvaram |</l>
          <l>varadānāya deveśo jagāma puratastadā || 126 ||</l>
        </lg>
        <lg n="127">
          <l>atha dṛṣṭvā tripādaṃ ca hrasvabāhūrupādakam |</l>
          <l>tapyamānaṃ tapo ghoraṃ sutaṃ viśravasastadā || 127 ||</l>
        </lg>
        <lg n="128">
          <l>dṛṣṭvovāca tato devaḥ kuberaṃ dīptatejasam |</l>
          <l>tapasā bhāvitaṃ vyāsa tvagasthiparisaṃsthitam || 128 ||</l>
        </lg>
        <p>deva uvāca |</p>
        <lg n="129">
          <l>bho bho viśravasaḥ putra cakṣurdivyaṃ dadāni te |</l>
          <l>somaṃ paśya mahāsattva māṃ tvaṃ divyena cakṣuṣā || 129 ||</l>
        </lg>
        <lg n="130">
          <l>tataḥ sa dṛṣṭvā deveśaṃ sāmbaṃ nandipurassaram |</l>
          <l>praṇamya karṣitaḥ samyagutthātuṃ na śaśāka ha || 130 ||</l>
        </lg>
        <lg n="131">
          <l>abalaṃ taṃ samālakṣya utthāne 'śaktamīśvaraḥ |</l>
          <l>uvācottiṣṭha bhadraṃ te balaṃ paurāṇamastu te || 131 ||</l>
        </lg>
        <lg n="132">
          <l>tata utthāya jānubhyāṃ kubero hyavatiṣṭhata |</l>
          <l>pārśvagāṃ caiva netreṇa devīmālokayansthitaḥ || 132 ||</l>
        </lg>
        <lg n="133">
          <l>iyaṃ sā parvatasutā sarvalokanamaskṛtā |</l>
          <l>mātā lokatrayasyāsya mahāyogabalānvitā || 133 ||</l>
        </lg>
        <lg n="134">
          <l>aho 'syāstapaso vīryamaho dīptiraho balam |</l>
          <l>yā prabhoḥ sarvalokasya patnītvaṃ prajagāma ha || 134 ||</l>
        </lg>
        <p>sanatkumāra uvāca |</p>
        <lg n="135">
          <l>tamevaṃbhūtamanasamīkṣamāṇaṃ ca pārvatīm |</l>
          <l>bubodha devī buddhvā ca cukopa parameśvarī || 135 ||</l>
        </lg>
        <lg n="136">
          <l>sā kruddhā tu kuberasya vāmamakṣi sudīptimat |</l>
          <l>viśuṣkaṃ kakṣamādīptā dadāhāgneḥ śikhā yathā || 136 ||</l>
        </lg>
        <lg n="137">
          <l>punaścāsya vināśāya kuberasya śubhānanā |</l>
          <l>matiṃ dadhre tapoyonirathaināmavadaddharaḥ || 137 ||</l>
        </lg>
        <lg n="138">
          <l>mā krudho devi yakṣasya bhaktasyāsya tapasvinaḥ |</l>
          <l>yaśasvī dhārmikaścāyaṃ bhaktastvāṃ ca viśeṣataḥ || 138 ||</l>
        </lg>
        <lg n="139">
          <l>kautūhalatayā hyeṣa tvāṃ nirīkṣitavāñchubhe |</l>
          <l>prasādaṃ kuru bālasya dhanadasya maheśvari || 139 ||</l>
        </lg>
        <p>devyuvāca |</p>
        <lg n="140">
          <l>eṣo 'sakṛnmāṃ deveśa vīkṣate 'vinayātprabho |</l>
          <l>minoti na guṇāndeva kasmānmama puraḥ sthitaḥ || 140 ||</l>
        </lg>
        <lg n="141">
          <l>tejasāṃ yo 'prameyānāṃ kuryānmohena laṅghanam |</l>
          <l>so 'lpavīryo vinaśyeta pataṅgo 'gnimivāgataḥ || 141 ||</l>
        </lg>
        <p>sanatkumāra uvāca |</p>
        <lg n="142">
          <l>tāmevaṃ krodhatāmrākṣīṃ kruddhāṃ samprekṣya śaṃkaraḥ |</l>
          <l>uvāca madhuraṃ ślakṣṇaṃ girīndratanayāṃ vacaḥ || 142 ||</l>
        </lg>
        <lg n="143">
          <l>bravīmi tvāṃ mahābhāge mā krudho jagato 'raṇi |</l>
          <l>tvayā sṛṣṭaṃ jagatsarvaṃ prakṛtistvaṃ sureśvari |</l>
          <l>putraste 'yaṃ yato devi tasmānna kroddhumarhasi || 143 ||</l>
        </lg>
        <lg n="144">
          <l>mātaraṃ caiva putrasya vīkṣamāṇasya śobhane |</l>
          <l>na doṣo 'sti na caivāsya tvayi ceto vimohitam || 144 ||</l>
        </lg>
        <lg n="145">
          <l>tasmāttvameva devyasya prasannasya natasya ca |</l>
          <l>prasādaṃ kuru deveśe kuberasya yathepsitam || 145 ||</l>
        </lg>
        <p>sanatkumāra uvāca |</p>
        <lg n="146">
          <l>sā tathā devadevena proktā girivarātmajā |</l>
          <l>prasādamakarottasya prasannā cedamabravīt || 146 ||</l>
        </lg>
        <p>devyuvāca |</p>
        <lg n="147">
          <l>kubera yatte duritaṃ kṣāntaṃ tatte mayānagha |</l>
          <l>tuṣṭāsmi mā kṛthāścaiva punastejasvilaṅghanam || 147 ||</l>
        </lg>
        <lg n="148">
          <l>yattvidaṃ te mayā dagdhamīkṣamāṇasya locanam |</l>
          <l>vāmaṃ tathaiva bhavatu piṅgalaṃ dīptimacca ha || 148 ||</l>
        </lg>
        <lg n="149">
          <l>anena cāṅkito loke bhaviṣyasi na saṃśayaḥ |</l>
          <l>ekākṣipiṅgalo nāmnā khyātaḥ sarvatra pūjitaḥ || 149 ||</l>
        </lg>
        <lg n="150">
          <l>caritaṃ yattapaścedamakṣayaṃ tacca te 'vyayam |</l>
          <l>saubhāgyamuttamaṃ caiva matprasādādbhaviṣyati || 150 ||</l>
        </lg>
        <p>sanatkumāra uvāca |</p>
        <lg n="151">
          <l>evamuktvā tato devī virarāma śubhānanā |</l>
          <l>bhagavānvarado 'smīti kuberamavadattataḥ || 151 ||</l>
        </lg>
        <lg n="152">
          <l>athaivamukto devena kubero hṛṣṭamānasaḥ |</l>
          <l>tuṣṭāva devaṃ devīṃ ca śirasā prāñjalirnataḥ || 152 ||</l>
        </lg>
        <p>kubera uvāca |</p>
        <lg n="153">
          <l>namaḥ paṭṭisahastāya kirīṭavaradhāriṇe |</l>
          <l>namo valayadhāriṇyai dhāriṇyai darpaṇasya ca || 153 ||</l>
        </lg>
        <lg n="154">
          <l>namaḥ sarvāṅgakeśāya dīrghakeśyai namo namaḥ |</l>
          <l>namo mekhaladhāriṇyai namo mauñjīdharāya ca || 154 ||</l>
        </lg>
        <lg n="155">
          <l>namo nīlaśikhaṇḍinyai namaḥ piṅgajaṭābhṛte |</l>
          <l>namo jñānāya tanave bhūtādhipataye namaḥ || 155 ||</l>
        </lg>
        <lg n="156">
          <l>namastārābhidhāriṇyai siṃhoraskāya vai namaḥ |</l>
          <l>namo ratnāgryadhāriṇyai namaścandrārdhamaulaye || 156 ||</l>
        </lg>
        <lg n="157">
          <l>namaḥ prakṛtaye caiva namo 'stu puruṣāya ca |</l>
          <l>namo 'stu buddhaye caiva ahaṃkārāya vai namaḥ || 157 ||</l>
        </lg>
        <lg n="158">
          <l>namo 'stu rataye caiva sukhāya ca namo namaḥ |</l>
          <l>namaḥ kīrtyai karmaṇe ca ārambhāya samāptaye || 158 ||</l>
        </lg>
        <lg n="159">
          <l>namo yajñāya mantrāya dakṣiṇāyai ṛce namaḥ |</l>
          <l>namaḥ sāmne 'tha yajuṣe chandase ceṣṭaye namaḥ || 159 ||</l>
        </lg>
        <lg n="160">
          <l>namo 'gnaye ca vedyai ca svāhāyai haviṣe namaḥ |</l>
          <l>namo lakṣmyai śriyai caiva namo dharmāya vedhase || 160 ||</l>
        </lg>
        <lg n="161">
          <l>icchāyai rataye caiva namaḥ sampadvirāgiṇe |</l>
          <l>namaḥ siddhyai tathā puṣṭyai tuṣṭyai kṣāntyai namo namaḥ || 161 ||</l>
        </lg>
        <lg n="162">
          <l>namaḥ svadhāyai kavyāya havyāya ca namo namaḥ |</l>
          <l>namo vedyāya vidyāyai namaḥ śarvāya bhaktaye || 162 ||</l>
        </lg>
        <lg n="163">
          <l>pralayotpattaye caiva sthityai saṃsāraṇāya ca |</l>
          <l>mokṣāya muktaye caiva namaḥ kālāya mṛtyave || 163 ||</l>
        </lg>
        <lg n="164">
          <l>namaste bhagavandeva saha devyā jagatpate |</l>
          <l>diśa no bhūtabhavyeśa yanme manasi saṃsthitam || 164 ||</l>
        </lg>
        <p>sanatkumāra uvāca |</p>
        <lg n="165">
          <l>ya imaṃ paṭhate nityaṃ stavaṃ prātaḥ samutthitaḥ |</l>
          <l>japaṃśca vipro vaiśyo vā śūdraḥ kṣatriya eva vā || 165 ||</l>
        </lg>
        <lg n="166">
          <l>tasya tuṣṭo dhaneśastu prayacchati mahaddhanam |</l>
          <l>somaśca bhagavāṃstuṣṭo gatimiṣṭāṃ prayacchati || 166 ||</l>
        </lg>
        <p>sanatkumāra uvāca |</p>
        <lg n="167">
          <l>evaṃ sa saṃstutastena kubereṇa jagatpatiḥ |</l>
          <l>uvāca varado 'smīti brūhi viśravasaḥ suta || 167 ||</l>
        </lg>
        <p>kubera uvāca |</p>
        <lg n="168">
          <l>tvattaḥ prasādaḥ satataṃ bhaktiśca tvayi śāśvatī |</l>
          <l>bhagavaṃstvāṃ ca paśyeyaṃ vara eṣo 'stu me vibho || 168 ||</l>
        </lg>
        <lg n="169">
          <l>evamastviti tatsarvaṃ pradāya bhagavāñchivaḥ |</l>
          <l>ātmanā saha sakhyaṃ ca dadāvātyantikaṃ tadā || 169 ||</l>
        </lg>
        <p>deva uvāca |</p>
        <lg n="170">
          <l>gṛhāṇa cemāṃ śibikāṃ narayuktāmasaṅginīm |</l>
          <l>lokānyatheṣṭaṃ lokeśa yāmāruhya cariṣyasi || 170 ||</l>
        </lg>
        <lg n="171">
          <l>imāṃ caivāśaniṃ divyāmapratīghātalakṣaṇām |</l>
          <l>gṛhāṇāyudhametatte bhaviṣyatyariduḥsaham || 171 ||</l>
        </lg>
        <lg n="172">
          <l>astraṃ ca te prayacchāmi tava nāmnā bhaviṣyati |</l>
          <l>kauberamiti vikhyātaṃ mohanaṃ sarvadehinām || 172 ||</l>
        </lg>
        <p>sanatkumāra uvāca |</p>
        <lg n="173">
          <l>tataḥ sa devastuṣṭātmā mālāṃ svayamaninditām |</l>
          <l>ābabaddhāsya śirasi bhāskarākāravarcasam || 173 ||</l>
        </lg>
        <lg n="174">
          <l>kuśeśayānāṃ phullānāṃ sragdāmaṃ ca manoramam |</l>
          <l>ābabaddhāsya kaṇṭhe vai prīyamāṇa umāpatiḥ || 174 ||</l>
        </lg>
        <lg n="175">
          <l>prakāmaṃ darśanaṃ cāsya dattvā caiva dhaneśatām |</l>
          <l>jagāma bhagavānsomastato 'nyaṃ deśamīpsitam || 175 ||</l>
        </lg>
        <p>sanatkumāra uvāca |</p>
        <lg n="176">
          <l>ya imaṃ tu kuberasya varadānamaśeṣataḥ |</l>
          <l>śṛṇuyācchrāvayedvāpi nityaṃ viprānsamāhitaḥ || 176 ||</l>
        </lg>
        <lg n="177">
          <l>dhanavānrūpasampannaḥ putrapautrasamanvitaḥ |</l>
          <l>kulajñānabalopeto jāyate sa mṛto naraḥ || 177 ||</l>
        </lg>
        <lg n="178">
          <l>atha devī mahābhāgā sahitā śambhunā tadā |</l>
          <l>saṃcintya pañcacūḍāstu tapantyo 'psarasaḥ śubhāḥ || 178 ||</l>
        </lg>
        <lg n="179">
          <l>kṛśāṅgyo bhaktimatyaśca tapasā dagdhakilbiṣāḥ |</l>
          <l>kāruṇyāhṛtacetaskā devaṃ vacanamabravīt || 179 ||</l>
        </lg>
        <lg n="180">
          <l>etāsāṃ tapyamānānāṃ yoṣitāṃ varamuttamam |</l>
          <l>dadānīpsitamīśāna tanme 'nujñātumarhasi |</l>
          <l>tasyā vijñaptimākarṇya bhagavānidamabravīt || 180 ||</l>
        </lg>
        <lg n="181">
          <l>evaṃ kuru mahābhāge bhaktānugrahamīpsitam |</l>
          <l>vaidikyo 'psaraso hyetāḥ pañcacūḍā iti smṛtāḥ |</l>
          <l>tvāṃ kṛtvā hṛdi tapyante vara ābhyaḥ pradīyatām || 181 ||</l>
        </lg>
        <lg n="182">
          <l>tataḥ sā devadevena tathā samanucoditā |</l>
          <l>pañcacūḍāḥ samāgamya vaca etaduvāca ha || 182 ||</l>
        </lg>
        <lg n="183">
          <l>tuṣṭāsmyapsarasaḥ sākṣātpaśyadhvaṃ māṃ śucismitāḥ |</l>
          <l>dadāni vo varāniṣṭānye vo hṛdayasaṃsthitāḥ || 183 ||</l>
        </lg>
        <p>sanatkumāra uvāca |</p>
        <lg n="184">
          <l>tā evamuktāḥ pārvatyā vaidikyo 'psarasaḥ śubhāḥ |</l>
          <l>devīṃ dṛṣṭvā praṇamyaiva śirasā pādayornatāḥ || 184 ||</l>
        </lg>
        <lg n="185">
          <l>aśrupūrṇekṣaṇā dīnāḥ saṃstabhyātmānamātmanā |</l>
          <l>śirasyañjalimādhāya tuṣṭuvuḥ sahitāḥ samam || 185 ||</l>
        </lg>
        <lg n="186">
          <l>namaḥ siddhyai namastuṣṭyai kriyāyai buddhaye namaḥ |</l>
          <l>namaḥ kīrtyai namaḥ satyai ulkajāyai tatheṣṭaye || 186 ||</l>
        </lg>
        <lg n="187">
          <l>namaḥ pṛthivyai kalyāṇyai śriyai lakṣmyai namo namaḥ |</l>
          <l>namaḥ sudhāyai svāhāyai svadhāyai ditaye namaḥ || 187 ||</l>
        </lg>
        <lg n="188">
          <l>namo 'stu taḍite caiva saudāmanyai namo namaḥ |</l>
          <l>sāvitryai cātha gāyatryai vedamātre namo namaḥ || 188 ||</l>
        </lg>
        <lg n="189">
          <l>namaḥ parvatakanyāyai mataye smṛtaye namaḥ |</l>
          <l>namaḥ parvatavāsinyai rudrāṇyai ca namo namaḥ || 189 ||</l>
        </lg>
        <lg n="190">
          <l>namaḥ prakṛtaye caiva jyotsnāyai ṛddhaye namaḥ |</l>
          <l>śobhāyai dīptaye caiva bhāskaragraharaśmaye || 190 ||</l>
        </lg>
        <lg n="191">
          <l>gatyāyai gataye caiva indrāṇyai muktaye namaḥ |</l>
          <l>niyatyai sarite caiva gaṅgāyai sūtaye namaḥ || 191 ||</l>
        </lg>
        <lg n="192">
          <l>hetaye prītaye caiva namaḥ karaṇavṛttaye |</l>
          <l>namaḥ saṃnataye caiva irāyai vṛttaye namaḥ || 192 ||</l>
        </lg>
        <lg n="193">
          <l>vāruṇyai ca śaraṇyāyai gauryai kālyai namo namaḥ |</l>
          <l>kauśikyai ca namaste 'stu kātyāyanyai namo namaḥ || 193 ||</l>
        </lg>
        <lg n="194">
          <l>namaḥ saṃnataye caiva mahimne ca namo namaḥ |</l>
          <l>aṇimāyai namaste 'stu laghimāyai namo namaḥ || 194 ||</l>
        </lg>
        <lg n="195">
          <l>pūjāyai te namaste 'stu śitibāhve ca sṛptaye |</l>
          <l>saṃjñāyai ca namaste 'stu gire 'tha smṛtaye namaḥ || 195 ||</l>
        </lg>
        <lg n="196">
          <l>namaste 'stu sarasvatyai jihvāyai dṛṣṭaye namaḥ |</l>
          <l>namo mahiṣaghātinyai tathā sumbhanisumbhayoḥ || 196 ||</l>
        </lg>
        <lg n="197">
          <l>namaḥ siṃharathinyai ca śūlinyai ca namo namaḥ |</l>
          <l>namo mudgaradhāriṇyai kavacinyai namo namaḥ || 197 ||</l>
        </lg>
        <lg n="198">
          <l>namastūṇīradhāriṇyai dhāriṇyai jagato namaḥ |</l>
          <l>namo dhanurdharāyai ca khaḍginyai ca namo namaḥ || 198 ||</l>
        </lg>
        <lg n="199">
          <l>namaḥ piñcchadhvajinyai ca dhāriṇyai paṭṭisasya ca |</l>
          <l>namo 'stu bhūtamātre ca skandasya ca namo namaḥ || 199 ||</l>
        </lg>
        <lg n="200">
          <l>viśākhaśākhayoścaiva naigameṣasya caiva hi |</l>
          <l>jātyai sarvarasānāṃ ca devatāyai vanasya ca || 200 ||</l>
        </lg>
        <lg n="201">
          <l>āryāyai ca namo nityaṃ śikhaṇḍinyai namo namaḥ |</l>
          <l>namo nīlaśikhaṇḍinyai dīrghaveṇyai namo namaḥ || 201 ||</l>
        </lg>
        <lg n="202">
          <l>namo 'stu tanumadhyāyai devatāyai dhanasya ca |</l>
          <l>namo dhṛtyai namaścityai kīrtaye ca namo namaḥ || 202 ||</l>
        </lg>
        <lg n="203">
          <l>strīṇāṃ saubhāgyadāyinyai dhāriṇyai ca namo namaḥ |</l>
          <l>rākānumataye caiva sinīvālyai namo namaḥ || 203 ||</l>
        </lg>
        <lg n="204">
          <l>namaḥ kriyāyai śraddhāyai medhāyai ca namo namaḥ |</l>
          <l>namo 'stu dhāraṇāyai ca ūhāyai ca namo namaḥ || 204 ||</l>
        </lg>
        <lg n="205">
          <l>apohāyai namaste 'stu vaṣaṭprakṛtaye namaḥ |</l>
          <l>namaḥ samādhaye caiva spṛhāyai vittaye namaḥ || 205 ||</l>
        </lg>
        <lg n="206">
          <l>vedanāyai namaste 'stu bṛhadukṣyai namo namaḥ |</l>
          <l>namaḥ prabhāyai śuddhāyai śuddhaye śucaye namaḥ || 206 ||</l>
        </lg>
        <lg n="207">
          <l>namastryambakabhāryāyai vidyāyai ca namo namaḥ |</l>
          <l>dīkṣāyai dakṣiṇāyai ca jvālāyai ca namo namaḥ || 207 ||</l>
        </lg>
        <lg n="208">
          <l>indriyāṇāṃ pravṛttyai ca nivṛttyai caiva karmaṇām |</l>
          <l>śrutaye sarvavedānāṃ bhavānyai ca namo namaḥ || 208 ||</l>
        </lg>
        <lg n="209">
          <l>durgāyai durgatāriṇyai dhāriṇyai sarvadehinām |</l>
          <l>namaste sarvadevatye namaste lokabhāvani || 209 ||</l>
        </lg>
        <lg n="210">
          <l>namaḥ śāntyai namaḥ kāntyai namaḥ patnyai harasya ca |</l>
          <l>namo 'stvadityai dānavyai vinatāyai namo namaḥ || 210 ||</l>
        </lg>
        <lg n="211">
          <l>namaḥ śivāyai kartryai ca prabhāvāyai namo namaḥ |</l>
          <l>mṛkaṇḍvai mārdabāhvai ca tathā surataye namaḥ || 211 ||</l>
        </lg>
        <lg n="212">
          <l>vinatāyai tathā lakṣmyai surasāyai namo namaḥ |</l>
          <l>namaste śitikaṇṭhinyai namaste sarvataḥ sadā |</l>
          <l>diśa naḥ sumanāḥ sarvaṃ yatkiṃciddhṛdaye sthitam || 212 ||</l>
        </lg>
        <p>sanatkumāra uvāca |</p>
        <lg n="213">
          <l>ya idaṃ paṭhate nityaṃ naraḥ strī vā samāhitaḥ |</l>
          <l>sa rātriṣu kṛtaṃ pāpaṃ tyajetsarvamaśeṣataḥ || 213 ||</l>
        </lg>
        <lg n="214">
          <l>śayāno japate yaśca prayato vyāsa nityaśaḥ |</l>
          <l>divākṛtaṃ sa jahyāttu mṛtaśca sugatiṃ vrajet || 214 ||</l>
        </lg>
        <lg n="215">
          <l>yaścaitacchṛṇuyānnityaṃ dvijānvā śrāvayetsadā |</l>
          <l>sa dehabhedamāsādya pañcacūḍāpriyo bhavet || 215 ||</l>
        </lg>
        <lg n="216">
          <l>yaścainaṃ prajahanprāṇāñjapenmartyaḥ sudustyajān |</l>
          <l>vimāne sūryasaṃkāśe apsarogaṇasevite |</l>
          <l>sarvapāpavinirmukto ramedvarṣāyutaṃ samam || 216 ||</l>
        </lg>
        <lg n="217">
          <l>yaśca bhaktyā paramayā tithau niyamavānnaraḥ |</l>
          <l>devīmabhyarcya japate sarvapāpaiḥ pramucyate || 217 ||</l>
        </lg>
        <lg n="218">
          <l>japanāddehatapanāddehe bhinne ca bhaktimān |</l>
          <l>sa bhūtvānucaro devyāḥ puṇye loke mahīyate || 218 ||</l>
        </lg>
        <p>sanatkumāra uvāca |</p>
        <lg n="219">
          <l>tābhirevaṃ stutā devī sthitā devasya saṃnidhau |</l>
          <l>uvāca harṣamāṇāsyā pañcacūḍāstadā vacaḥ || 219 ||</l>
        </lg>
        <lg n="220">
          <l>śṛṇutāpsarasaḥ sarvāstapaso 'sya mahatphalam |</l>
          <l>yaccāpi parayā bhaktyā māṃ prapannāḥ stha śobhanāḥ || 220 ||</l>
        </lg>
        <lg n="221">
          <l>ajarāśca viśokāśca nityaṃ muditamānasāḥ |</l>
          <l>priyāśca sarvalokasya bhaviṣyatha mamājñayā || 221 ||</l>
        </lg>
        <lg n="222">
          <l>brūta yaccāpi kiṃcidvo hṛdi sthitamaśaṅkitāḥ |</l>
          <l>sarvaṃ dāsyāmi tadvo 'haṃ mā cirāyata ucyatām || 222 ||</l>
        </lg>
        <p>pañcacūḍā ūcuḥ |</p>
        <lg n="223">
          <l>devi puṃsāṃ striyaḥ sarvāḥ kāryārthaṃ viditaṃ ca te |</l>
          <l>arthinaste ca nastāvadyāvatkāryaṃ samāpyate |</l>
          <l>samāpte caiva te kārye parā iva bhavanti naḥ || 223 ||</l>
        </lg>
        <lg n="224">
          <l>taddevi yadi tuṣṭāsi yadi deyo varaśca naḥ |</l>
          <l>sarvastrīṇāṃ mahādevi bhavantu puruṣā vaśāḥ || 224 ||</l>
        </lg>
        <p>devyuvāca |</p>
        <lg n="225">
          <l>adyaprabhṛti lokeṣu sarvastrīṇāṃ narāḥ sadā |</l>
          <l>sarve vaśyā bhaviṣyanti sarvakāryakarāśca ha || 225 ||</l>
        </lg>
        <lg n="226">
          <l>ādau paścācca sarvābhyo hiraṇyaṃ paśavaḥ striyaḥ |</l>
          <l>sarvabhogāṃśca dāsyanti vaśagāḥ sarvathāpi ca || 226 ||</l>
        </lg>
        <lg n="227">
          <l>vyalīkānyapi kurvantyo bahūni vividhāni ca |</l>
          <l>priyā eva bhaviṣyanti pāpaṃ na ca bhavetsadā || 227 ||</l>
        </lg>
        <lg n="228">
          <l>mātaraṃ pitaraṃ bhrātṝnsuhṛdo 'tha sutānapi |</l>
          <l>akāryāṇi kariṣyanti strīṇāṃ vaśyatvamāgatāḥ || 228 ||</l>
        </lg>
        <lg n="229">
          <l>paśyanto 'pi vyalīkāni doṣānvaikṛtyameva ca |</l>
          <l>naiva dravanti te puṃsāṃ madvarānmohitendriyāḥ || 229 ||</l>
        </lg>
        <p>sanatkumāra uvāca |</p>
        <lg n="230">
          <l>tataḥ sā devadevasya patnī himavataḥ sutā |</l>
          <l>mālyadāmaṃ gṛhītvā tu bhrāmayantī śubhānanā |</l>
          <l>bhava nārya iti prāha hasantī priyamavyayā || 230 ||</l>
        </lg>
        <lg n="231">
          <l>bhrāmyatastasya dāmnastu yānyaśīryanta bhūtale |</l>
          <l>kusumānyabhavaṃstāni nāryaḥ kamalalocanāḥ || 231 ||</l>
        </lg>
        <lg n="232">
          <l>tā uvācāmarā yūyaṃ jarākṣayavivarjitāḥ |</l>
          <l>jaganmohakarā yūyaṃ puṃsāṃ hṛdayabandhanāḥ || 232 ||</l>
        </lg>
        <lg n="233">
          <l>dṛṣṭisparśavilāseṣu āviśya jagati striyaḥ |</l>
          <l>saṃmohayiṣyatha narānstrīvaśāṃśca kariṣyatha || 233 ||</l>
        </lg>
        <lg n="234">
          <l>narāḥ sarve ca yuṣmāsu bhaviṣyanti sadā ratāḥ |</l>
          <l>vṛttiḥ śubhā bhavitrī ca sarvāsāṃ mama tejasā || 234 ||</l>
        </lg>
        <lg n="235">
          <l>puṃsāṃ strībhogasiddhyarthaṃ strīṇāṃ ratyarthameva ca |</l>
          <l>kriyāḥ śubhāṅgasaṃskārā divyā ye mānuṣāśca ha |</l>
          <l>bahurūpāśca tā bhūtvā viviśuḥ sarvadāṅganāḥ || 235 ||</l>
        </lg>
        <p>sanatkumāra uvāca |</p>
        <lg n="236">
          <l>evaṃ devī tadā vyāsa sṛṣṭvā tā vai visṛjya ca |</l>
          <l>uvācāpsaraso brūta kiṃ vo bhūyaḥ karomyaham || 236 ||</l>
        </lg>
        <lg n="237">
          <l>tāstuṣṭamanasaścāpi ūcurvyāsa bhavemahi |</l>
          <l>devānāṃ mānuṣāṇāṃ ca avadhyāścaiva rakṣasām || 237 ||</l>
        </lg>
        <lg n="238">
          <l>tā uvāca tato devī evaṃ loke bhaviṣyatu |</l>
          <l>tataḥ sa sahito devyā sanandī parameśvaraḥ |</l>
          <l>gaṇaiḥ sarvaiśca sahito gṛhānsvānāviśatprabhuḥ || 238 ||</l>
        </lg>
        <lg n="239">
          <l>bhaganayananipātī daityadarpāpahārī purakamalahimaughaḥ kāmayajñendhanāgniḥ |</l>
          <l>jaladavṛṣabhayāyī sarvaduḥkhāntakārī samaravṛṣabhaketuścandramaulirjagāma || 239 ||</l>
        </lg>
        <trailer>iti skandapurāṇe ūnatriṃśo 'dhyāyaḥ || </trailer>
      </div>
      <div n="030" type="chapter">
        <p>vyāsa uvāca |</p>
        <lg n="001">
          <l>bhagavanpiṅgalaḥ kena gaṇatvaṃ samupāgataḥ |</l>
          <l>annadatvaṃ ca samprāpto vārāṇasyāṃ mahādyutiḥ || 1 ||</l>
        </lg>
        <lg n="002">
          <l>kṣetrapālaḥ kathaṃ jātaḥ priyatvaṃ ca kathaṃ gataḥ |</l>
          <l>etadicchāmi kathitaṃ śrotuṃ brahmasuta tvayā || 2 ||</l>
        </lg>
        <p>sanatkumāra uvāca |</p>
        <lg n="003">
          <l>śṛṇu vyāsa yathā lebhe gaṇeśatvaṃ sa piṅgalaḥ |</l>
          <l>annadatvaṃ ca lokānāṃ sthānaṃ vārāṇasīṃ ca hi || 3 ||</l>
        </lg>
        <lg n="004">
          <l>pūrṇabhadrasutaḥ śrīmānāsīdyakṣaḥ pratāpavān |</l>
          <l>harikeśa iti khyāto brahmaṇyo dhārmikaśca ha || 4 ||</l>
        </lg>
        <lg n="005">
          <l>tasya janmaprabhṛtyeva śarve bhaktiranuttamā |</l>
          <l>tadāśīstannamaskārastanniṣṭhastatparāyaṇaḥ || 5 ||</l>
        </lg>
        <lg n="006">
          <l>āsīnaśca śayānaśca gacchaṃstiṣṭhannanuvrajan |</l>
          <l>bhuñjāno 'tha pibanvāpi rudramevānvacintayat || 6 ||</l>
        </lg>
        <lg n="007">
          <l>tamevaṃ yuktamanasaṃ pūrṇabhadraḥ pitābravīt |</l>
          <l>na tvā putramahaṃ manye durjāto yastvamanyathā || 7 ||</l>
        </lg>
        <lg n="008">
          <l>na hi yakṣakulīnānāmetadvṛttaṃ bhavatyuta |</l>
          <l>guhyakā vata yūyaṃ vai svabhāvātkrūracetasaḥ |</l>
          <l>kravyādāścaiva kiṃbhakṣā hiṃsāśīlāśca putraka || 8 ||</l>
        </lg>
        <lg n="009">
          <l>maivaṃ kārṣīrna no vṛttirevaṃ dṛṣṭā mahātmanām |</l>
          <l>svayambhuvā yathā sṛṣṭā saiva vṛttiḥ praśasyate || 9 ||</l>
        </lg>
        <p>harikeśa uvāca |</p>
        <lg n="010">
          <l>duṣṭā caivāpraśastā ca garhitā sādhubhiḥ sadā |</l>
          <l>vṛttiḥ svayambhuvā sṛṣṭā tyaktavyā yadi no bhavet |</l>
          <l>āśramāntarajaṃ karma na kuryurgṛhiṇastataḥ || 10 ||</l>
        </lg>
        <lg n="011">
          <l>hitvā manuṣyabhāvaṃ ca karmabhirvividhaiśca ha |</l>
          <l>devatvaṃ no vimārgeyurmānuṣyāṃ jātimeva ca || 11 ||</l>
        </lg>
        <lg n="012">
          <l>atha cedvihitaṃ teṣāṃ karma tatprāptisaṃśritam |</l>
          <l>mamāpi vihitaṃ paśya karmaitannātra saṃśayaḥ || 12 ||</l>
        </lg>
        <p>sanatkumāra uvāca |</p>
        <lg n="013">
          <l>sa evamuktaḥ putreṇa pūrṇabhadraḥ pratāpavān |</l>
          <l>uvāca niṣkrama kṣipraṃ gaccha tvaṃ yatra rocate || 13 ||</l>
        </lg>
        <lg n="014">
          <l>tataḥ sa nirgatastyaktvā gṛhasambandhibāndhavān |</l>
          <l>vārāṇasīṃ samāsādya tapastepe suduścaram || 14 ||</l>
        </lg>
        <lg n="015">
          <l>sthāṇubhūto hyanimiṣaḥ śuṣkakāṣṭhopalopamaḥ |</l>
          <l>saṃniyamyendriyagrāmamavātiṣṭhata niścalaḥ || 15 ||</l>
        </lg>
        <lg n="016">
          <l>atha tasyaivamaniśaṃ tatparasya tadāśiṣaḥ |</l>
          <l>sahasramekaṃ varṣāṇāṃ divyamabhyativartata || 16 ||</l>
        </lg>
        <lg n="017">
          <l>valmīkena samākrānto bhakṣyamāṇaḥ pipīlikaiḥ |</l>
          <l>vajrasūcīmukhairvyāsa vidhyamānastathaiva ca || 17 ||</l>
        </lg>
        <lg n="018">
          <l>nirmāṃsarudhiratvakca kundaśaṅkhendusaprabhaḥ |</l>
          <l>asthiśeṣo 'bhavatsarvo devaścainamamanyata || 18 ||</l>
        </lg>
        <lg n="019">
          <l>etasminnantare devī vyajñāpayata śaṃkaram |</l>
          <l>udyānaṃ punarevedaṃ draṣṭumicchāmi sarvada || 19 ||</l>
        </lg>
        <lg n="020">
          <l>kṣetrasya caiva māhātmyaṃ śrotuṃ kautūhalaṃ hi me |</l>
          <l>yataśca priyametatte yaccāsya phalamuttamam || 20 ||</l>
        </lg>
        <lg n="021">
          <l>iti vijñāpito devaḥ pārvatyā bhuvaneśvaraḥ |</l>
          <l>sarvaṃ pṛṣṭaṃ yathānyāyamākhyātumupacakrame || 21 ||</l>
        </lg>
        <lg n="022">
          <l>nirjagāma ca deveśaḥ pārvatyā saha śaṃkaraḥ |</l>
          <l>udyānaṃ darśayāmāsa devyā devaḥ pinākadhṛk || 22 ||</l>
        </lg>
        <lg n="023">
          <l>praphullanānāvidhagulmaśobhitaṃ latāpratānāvanataṃ manoharam |</l>
          <l>virūḍhapuṣpaiḥ paritaḥ priyaṅgubhiḥ supuṣpitaiḥ kaṇṭakitaiśca ketakaiḥ || 23 ||</l>
        </lg>
        <lg n="024">
          <l>tamālagulmairnicitaṃ sugandhibhirnikāmapuṣpairbakulaiśca sarvaśaḥ |</l>
          <l>aśokapuṃnāgavanaiḥ supuṣpitairdvirephamālākulapuṣpasaṃcayaiḥ || 24 ||</l>
        </lg>
        <lg n="025">
          <l>kvacitpraphullāmbujareṇurūṣitairvihaṃgamaiścārukalapraṇādibhiḥ |</l>
          <l>vināditaṃ sārasahaṃsanādibhiḥ pramattadātyūharutaiśca valgubhiḥ || 25 ||</l>
        </lg>
        <lg n="026">
          <l>kvacicca cakrāhvarutopanāditaṃ kvacicca kādambakadambakāyutam |</l>
          <l>kvacicca kāraṇḍavanādanāditaṃ kvacicca mattālikulākulīkṛtam || 26 ||</l>
        </lg>
        <lg n="027">
          <l>madākulābhirbhramarāṅganābhirniṣevitaṃ cārusugandhipuṣpam |</l>
          <l>kvacitsupuṣpaiḥ sahakāravṛkṣairlatopagūḍhaistilakaiśca gūḍham || 27 ||</l>
        </lg>
        <lg n="028">
          <l>pragītavidyādharasiddhacāraṇaṃ pranṛttanityānugatāpsarogaṇam |</l>
          <l>prahṛṣṭanānāvidhapakṣisevitaṃ pramattahārītakulopanāditam || 28 ||</l>
        </lg>
        <lg n="029">
          <l>mṛgendranādākulasannamānasaiḥ kvacitkvacidbaddhakadambakaṃ mṛgaiḥ |</l>
          <l>praphullanānāvidhacārupaṅkajaiḥ sarastaḍāgairupaśobhitaṃ kvacit || 29 ||</l>
        </lg>
        <lg n="030">
          <l>madamuditavihaṃgavrātanādābhirāmam |</l>
          <l>navakisalayaśobhāśobhitaprāntaśākham || 30 ||</l>
        </lg>
        <lg n="031">
          <l>kvacicca dantikṣatacāruvīrutkvacillatāliṅgitacāruvṛkṣam |</l>
          <l>kvacidvilāsālasagāminībhirniṣevitaṃ kiṃpuruṣāṅganābhiḥ || 31 ||</l>
        </lg>
        <lg n="032">
          <l>pārāvatadhvaninikūjitacāruśṛṅgairabhraṃkaṣaiḥ sitamanoharacārurūpaiḥ |</l>
          <l>ākīrṇapuṣpanikarapraviviktahāsairvibhrājitaṃ tridaśadevakulairanekaiḥ || 32 ||</l>
        </lg>
        <lg n="033">
          <l>phullotpalāgarusahasravitānayuktaistoyāśayaiḥ samanuśobhitadevamārgam |</l>
          <l>mārgāntarāgalitapuṣpavicitrabhakti sambaddhagulmaviṭapairvihagairupetam || 33 ||</l>
        </lg>
        <lg n="034">
          <l>mattālivrātagītaśrutisukhajananairbhāsitāntaṃ manojñaiḥ |</l>
          <l>chāyāsuptaprabuddhasthitahariṇakulāluptadarbhāṅkurāgram || 34 ||</l>
        </lg>
        <lg n="035">
          <l>toyānāṃ tīrajātapravikacakadalīvāṭanṛtyanmayūram |</l>
          <l>deśe deśe nilīnapramuditavilasanmattahārītavṛndam || 35 ||</l>
        </lg>
        <lg n="036">
          <l>saṃchannaṃ kusumacayaiḥ kvacidvicitraiḥ |</l>
          <l>kṣīvābhiḥ sumadhuragītavṛkṣaṣaṇḍam || 36 ||</l>
        </lg>
        <lg n="037">
          <l>āvāsaiḥ parivṛtapādapaṃ munīnām |</l>
          <l>uttuṅgaiḥ panasamahīruhairupetam || 37 ||</l>
        </lg>
        <lg n="038">
          <l>siddhāṅganākanakanūpurarāvaramyam |</l>
          <l>bhṛṅgāvalīśabalitāmrakadambapuṣpam || 38 ||</l>
        </lg>
        <lg n="039">
          <l>agre surebhavinipātitavaṃśagulmam |</l>
          <l>ūhāvatāṃ tanubhṛtāmapavargadātṛ || 39 ||</l>
        </lg>
        <lg n="040">
          <l>sindūrakuṅkumakusumbhanibhairaśokaiḥ |</l>
          <l>puṣpotkarairupacitaṃ suviśālaśākhaiḥ || 40 ||</l>
        </lg>
        <lg n="041">
          <l>kvacidañjanacūrṇābhaiḥ kvacidvidrumasaṃnibhaiḥ |</l>
          <l>kvacitkāñcanasaṃkāśaiḥ puṣpairācitabhūtalam || 41 ||</l>
        </lg>
        <lg n="042">
          <l>puṃnāgeṣu dvijaśatavirutaṃ raktāśokastabakabharanatam |</l>
          <l>ramyopāntaṃ klamaharapavanaṃ phullābjeṣu bhramaravilasitam || 42 ||</l>
        </lg>
        <lg n="043">
          <l>tuhinaśikhariputryā sārdhamiṣṭairgaṇeśaiḥ |</l>
          <l>upavanamatiramyaṃ darśayāmāsa devyāḥ || 43 ||</l>
        </lg>
        <p>devyuvāca |</p>
        <lg n="044">
          <l>udyānaṃ darśitaṃ deva śobhayā parayā yutam |</l>
          <l>kṣetrasya tu guṇānsarvānpunarvaktumihārhasi || 44 ||</l>
        </lg>
        <lg n="045">
          <l>asya kṣetrasya māhātmyamavimuktasya tattadā |</l>
          <l>śrutvāpi na hi me tṛptirato bhūyo vadasva me || 45 ||</l>
        </lg>
        <p>deva uvāca |</p>
        <lg n="046">
          <l>idaṃ guhyatamaṃ kṣetraṃ sadā vārāṇasī mama |</l>
          <l>sarveṣāmeva jantūnāṃ heturmokṣasya sarvadā || 46 ||</l>
        </lg>
        <lg n="047">
          <l>asminsiddhāḥ sadā devi madīyaṃ vratamāśritāḥ |</l>
          <l>nānāliṅgadharā nityaṃ mama lokābhikāṅkṣiṇaḥ |</l>
          <l>abhyasyanti paraṃ yogaṃ yuktātmāno jitendriyāḥ || 47 ||</l>
        </lg>
        <lg n="048">
          <l>nānāvṛkṣasamākīrṇe nānāvihagasevite |</l>
          <l>kamalotpalapuṣpāḍhyaiḥ sarobhiḥ samalaṃkṛte || 48 ||</l>
        </lg>
        <lg n="049">
          <l>apsarogaṇagandharvaiḥ sadā saṃsevite śubhe |</l>
          <l>rocate me sadāvāso yena kāryeṇa tacchṛṇu || 49 ||</l>
        </lg>
        <lg n="050">
          <l>manmanā mama bhaktaśca mayi sarvārpitakriyaḥ |</l>
          <l>yathā mokṣamihāpnoti anyatra na tathā kvacit || 50 ||</l>
        </lg>
        <lg n="051">
          <l>etanmama puraṃ divyaṃ guhyādguhyataraṃ mahat |</l>
          <l>brahmādayo vijānanti ye ca siddhā mumukṣavaḥ |</l>
          <l>ataḥ priyamidaṃ kṣetramasmācceha ratirmama || 51 ||</l>
        </lg>
        <lg n="052">
          <l>vimuktaṃ na mayā yasmānmokṣyate vā kadācana |</l>
          <l>mama kṣetramidaṃ tasmādavimuktamiti smṛtam || 52 ||</l>
        </lg>
        <lg n="053">
          <l>naimiśe 'tha kurukṣetre gaṅgādvāre 'tha puṣkare |</l>
          <l>snānātsaṃsevanādvāpi na mokṣaḥ prāpyate yataḥ |</l>
          <l>iha samprāpyate yena tata etadviśiṣyate || 53 ||</l>
        </lg>
        <lg n="054">
          <l>prayāge vā bhavenmokṣa iha vā matparigrahāt |</l>
          <l>prayāgādapi tīrthāgryādidameva mahatsmṛtam || 54 ||</l>
        </lg>
        <lg n="055">
          <l>jaigīṣavyaḥ parāṃ siddhiṃ yo gataḥ sa mahātapāḥ |</l>
          <l>asya kṣetrasya māhātmyādbhaktyā ca mama bhāvataḥ || 55 ||</l>
        </lg>
        <lg n="056">
          <l>jaigīṣavyaguhā śreṣṭhā yogināṃ sthānamiṣyate |</l>
          <l>dhyāyatastatra māṃ nityaṃ yogāgnirdīpyate bhṛśam| </l>
          <l>kaivalyaṃ paramaṃ yāti devānāmapi durlabham || 56 ||</l>
        </lg>
        <lg n="057">
          <l>avyaktaliṅgairmunibhiḥ sarvasiddhāntavedibhiḥ |</l>
          <l>iha samprāpyate mokṣo durlabho 'nyatra karhicit || 57 ||</l>
        </lg>
        <lg n="058">
          <l>tebhyaścāhaṃ prayacchāmi yogaiśvaryamanuttamam |</l>
          <l>ātmanaścaiva sāyujyamīpsitaṃ sthānameva ca || 58 ||</l>
        </lg>
        <lg n="059">
          <l>kuberaḥ sa mahāyakṣastathā sarvārpitakriyaḥ |</l>
          <l>kṣetrasaṃsevanāddevi gaṇeśatvamavāpa ha || 59 ||</l>
        </lg>
        <lg n="060">
          <l>saṃvarto bhavitā yaśca so 'pi bhaktyā mamaiva tu |</l>
          <l>ihaivārādhya māṃ devi siddhiṃ yāsyatyanuttamām || 60 ||</l>
        </lg>
        <lg n="061">
          <l>parāśarasuto yogī ṛṣirvyāso mahātapāḥ |</l>
          <l>dharmavaktā bhaviṣyaśca vedasaṃsthāpravartakaḥ |</l>
          <l>raṃsyate so 'pi padmākṣi kṣetre 'sminmunipuṃgavaḥ || 61 ||</l>
        </lg>
        <lg n="062">
          <l>brahmā devarṣibhiḥ sārdhaṃ viṣṇurvāyurdivākaraḥ |</l>
          <l>devarājastathā śakro ye 'pi cānye divaukasaḥ |</l>
          <l>upāsate mahātmānaḥ sarve māmiha suvrate || 62 ||</l>
        </lg>
        <lg n="063">
          <l>anye ca yoginaḥ siddhāśchannarūpā mahāvrate |</l>
          <l>ananyamanaso bhūtvā māmihopāsate sadā || 63 ||</l>
        </lg>
        <lg n="064">
          <l>alarkaśca purīmetāṃ matprasādādavāpsyati |</l>
          <l>sa caināṃ pūrvavatkṛtvā caturvarṇasamākulām || 64 ||</l>
        </lg>
        <lg n="065">
          <l>sphītāṃ janapadākīrṇāṃ bhuktvā ca suciraṃ nṛpaḥ |</l>
          <l>mayi sarvārpitaprāṇo māmeva pratipatsyate || 65 ||</l>
        </lg>
        <lg n="066">
          <l>tataḥ prabhṛti cārvaṅgi ye 'pi kṣetranivāsinaḥ |</l>
          <l>gṛhiṇo liṅgino vāpi madbhaktā matparāyaṇāḥ |</l>
          <l>matprasādādgamiṣyanti mokṣaṃ paramadurgamam || 66 ||</l>
        </lg>
        <lg n="067">
          <l>viṣayāsaktacitto 'pi tyaktadharmaratirnaraḥ |</l>
          <l>iha kṣetre mṛtaḥ so 'pi saṃsāraṃ na punarviśet || 67 ||</l>
        </lg>
        <lg n="068">
          <l>ye punarnirmamā dhīrāḥ sattvasthā vijitendriyāḥ |</l>
          <l>vratinaśca nirārambhāḥ sarvato mayi bhāvitāḥ || 68 ||</l>
        </lg>
        <lg n="069">
          <l>dehabhedaṃ samāsādya dhīmantaḥ saṅgavarjitāḥ |</l>
          <l>gatā eva paraṃ mokṣaṃ prasādānmama suvrate || 69 ||</l>
        </lg>
        <lg n="070">
          <l>janmāntarasahasreṣu yuñjanyogī yamāpnuyāt |</l>
          <l>tamihaiva paraṃ mokṣaṃ maraṇādadhigacchati || 70 ||</l>
        </lg>
        <lg n="071">
          <l>etatsaṃkṣepato devi kṣetrasyāsya mahatphalam |</l>
          <l>avimuktasya kathitaṃ mayā te guhyamuttamam || 71 ||</l>
        </lg>
        <lg n="072">
          <l>ataḥ parataraṃ nāsti kṣetraṃ guhyamitīśvari |</l>
          <l>etadbudhyanti yogajñā ye ca yogīśvarā bhuvi || 72 ||</l>
        </lg>
        <lg n="073">
          <l>etadeva paraṃ jñānametadeva paraṃ śivam |</l>
          <l>etadeva paraṃ brahma etadeva paraṃ padam || 73 ||</l>
        </lg>
        <lg n="074">
          <l>ramyā purī mama sadā girirājaputri |</l>
          <l>pāpakṣayādvirajasaḥ pratibhānti martyāḥ || 74 ||</l>
        </lg>
        <lg n="075">
          <l>kṣetraṃ vicitratarugulmanikāmapuṣpam |</l>
          <l>mokṣākhyamenasi ratāpi na saṃśayo 'tra || 75 ||</l>
        </lg>
        <trailer>iti skandapurāṇe triṃśattamo 'dhyāyaḥ || </trailer>
      </div>
      <div n="031" type="chapter">
        <p>sanatkumāra uvāca |</p>
        <lg n="001">
          <l>etasminnantare devo devīṃ prāha girīndrajām |</l>
          <l>prayāma dātuṃ yakṣāya varaṃ bhaktāya bhāvini || 1 ||</l>
        </lg>
        <lg n="002">
          <l>bhakto mama varārohe tapasā hatakilbiṣaḥ |</l>
          <l>arho varamasau labdhamasmatto bhuvaneśvari || 2 ||</l>
        </lg>
        <lg n="003">
          <l>evamuktvā tadā devaḥ saha devyā jagatpatiḥ |</l>
          <l>jagāma yakṣo yatrāste kṛśo dhamanisaṃtataḥ || 3 ||</l>
        </lg>
        <lg n="004">
          <l>taṃ dṛṣṭvā praṇataṃ bhaktyā harikeśaṃ vṛṣadhvajaḥ |</l>
          <l>divyaṃ cakṣuradāttasmai yenāpaśyatsa śaṃkaram || 4 ||</l>
        </lg>
        <p>sanatkumāra uvāca |</p>
        <lg n="005">
          <l>atha yakṣastadā vyāsa śanairunmīlya locane |</l>
          <l>apaśyatsagaṇaṃ devaṃ vṛṣaṃ caiva-m-upāśritam || 5 ||</l>
        </lg>
        <p>deva uvāca |</p>
        <lg n="006">
          <l>balaṃ dadāni te pūrvaṃ traikālyaṃ darśanaṃ tathā |</l>
          <l>sāvarṇyaṃ ca śarīrasya paśya māṃ vigatajvaraḥ || 6 ||</l>
        </lg>
        <p>sanatkumāra uvāca |</p>
        <lg n="007">
          <l>tataḥ sa labdhvā tu varaṃ śarīreṇākṣatena ca |</l>
          <l>pādayoḥ praṇatastasthau kṛtvā śirasi cāñjalim || 7 ||</l>
        </lg>
        <lg n="008">
          <l>uvāca sa tadā yakṣo varado 'smīti coditaḥ |</l>
          <l>bhagavanbhaktimagryāṃ tu tvayyananyāṃ vidhatsva me || 8 ||</l>
        </lg>
        <lg n="009">
          <l>annadatvaṃ ca lokānāṃ gāṇapatyaṃ tathākṣayam |</l>
          <l>avimukte ca te sthāne paśyeyaṃ sarvadā yathā |</l>
          <l>etadicchāmi deveśa dattaṃ varamanuttamam || 9 ||</l>
        </lg>
        <p>deva uvāca |</p>
        <lg n="010">
          <l>jarāmaraṇasaṃtyaktaḥ sarvaśokavivarjitaḥ |</l>
          <l>bhaviṣyasi gaṇādhyakṣo varadaḥ sarvapūjitaḥ || 10 ||</l>
        </lg>
        <lg n="011">
          <l>ajayyaścāpi sarveṣāṃ yogaiśvaryasamanvitaḥ |</l>
          <l>annadaścāpi lokebhyaḥ kṣetrapālo bhaviṣyasi || 11 ||</l>
        </lg>
        <lg n="012">
          <l>mahābalo mahāsattvo brahmaṇyo 'tha mama priyaḥ |</l>
          <l>tryakṣaśca daṇḍapāṇiśca mahāyogī tathaiva ca || 12 ||</l>
        </lg>
        <lg n="013">
          <l>udbhramaḥ saṃbhramaścaiva gaṇau te paricārakau |</l>
          <l>tavājñayā kariṣyete lokasyodbhramasaṃbhramau || 13 ||</l>
        </lg>
        <p>sanatkumāra uvāca |</p>
        <lg n="014">
          <l>evaṃ sa bhagavānvyāsa yakṣaṃ kṛtvā gaṇeśvaram |</l>
          <l>jagāma dhāma deveśaḥ saha tena sureśvaraḥ || 14 ||</l>
        </lg>
        <lg n="015">
          <l>atha dṛṣṭvā tato devīṃ devadevo vṛṣadhvajaḥ |</l>
          <l>tapyato mandarasyāśu varadānārthamabravīt || 15 ||</l>
        </lg>
        <p>deva uvāca |</p>
        <lg n="016">
          <l>devi phullāravindākṣi gamiṣyāmi sumadhyame |</l>
          <l>mandaraṃ parvataśreṣṭhamanugrahavarepsayā || 16 ||</l>
        </lg>
        <lg n="017">
          <l>sabhāryaḥ sasutaścaiva sa hi māṃ sasuhṛjjanaḥ |</l>
          <l>prasannastapasā śreṣṭho mandaraḥ parvatottamaḥ || 17 ||</l>
        </lg>
        <lg n="018">
          <l>adya varṣasahasrāṇi pañca divyāni pārvati |</l>
          <l>tapyate tapasā śreṣṭho mayi sarvātmabhāvitaḥ || 18 ||</l>
        </lg>
        <p>devyuvāca |</p>
        <lg n="019">
          <l>naya māmapi deveśa mandaraṃ cārukandaram |</l>
          <l>na raṃsye 'haṃ vinā deva tvayā sarvajagatpate || 19 ||</l>
        </lg>
        <lg n="020">
          <l>tato devaḥ prahasyaināmuvāca parameśvaraḥ |</l>
          <l>avimuktaṃ na moktavyaṃ kathaṃ tvaṃ yātumicchasi || 20 ||</l>
        </lg>
        <p>devyuvāca |</p>
        <lg n="021">
          <l>iha caiva nivatsyāmi gamiṣyāmi ca mandaram |</l>
          <l>avimuktamidaṃ sthānaṃ tato deva bhaviṣyati || 21 ||</l>
        </lg>
        <p>deva uvāca |</p>
        <lg n="022">
          <l>evametadvarārohe yathā vadasi pārvati |</l>
          <l>aiśvaryātsarvagā hi tvaṃ yathāhaṃ devi sarvagaḥ || 22 ||</l>
        </lg>
        <p>sanatkumāra uvāca |</p>
        <lg n="023">
          <l>tataḥ sa bhagavāndevo vṛṣamāruhya sarvagam |</l>
          <l>somaḥ sanandiḥ sagaṇo mandaraṃ prayayau haraḥ || 23 ||</l>
        </lg>
        <lg n="024">
          <l>sa gatvā bhuvaneśānastapyamānaṃ paraṃ tapaḥ |</l>
          <l>apaśyanmandaraṃ tatra dṛṣṭvā cainamuvāca ha || 24 ||</l>
        </lg>
        <lg n="025">
          <l>varado 'smi girīśādya tapasānena te bhṛśam |</l>
          <l>varaṃ vṛṇu yatheṣṭaṃ tvaṃ sarvaṃ tatpradadāni te || 25 ||</l>
        </lg>
        <p>sanatkumāra uvāca |</p>
        <lg n="026">
          <l>sa evamuktaḥ śarveṇa dṛṣṭvā tribhuvaneśvaram |</l>
          <l>somaṃ sanandinaṃ caiva praṇamya vṛṣavāhanam || 26 ||</l>
        </lg>
        <lg n="027">
          <l>punaḥ punarharaṃ dṛṣṭvā devīṃ caiva punaḥ punaḥ |</l>
          <l>punaḥ punargaṇāṃścaiva nandinaṃ ca nanāma saḥ || 27 ||</l>
        </lg>
        <lg n="028">
          <l>taṃ tathā vyākulaṃ dṛṣṭvā harṣajāsrāvilekṣaṇam |</l>
          <l>vareṇa cchandayāmāsa bhūya eva haro girim || 28 ||</l>
        </lg>
        <p>mandara uvāca |</p>
        <lg n="029">
          <l>bhagavanyadi tuṣṭo 'si devadeva jagatpate |</l>
          <l>mayi te vāsamicchāmi somasya sagaṇasya ca || 29 ||</l>
        </lg>
        <lg n="030">
          <l>icchāmi devadeveśa pādasparśena te sadā |</l>
          <l>pavitrīkṛtamātmānaṃ somena sagaṇena ca || 30 ||</l>
        </lg>
        <lg n="031">
          <l>nānyaṃ varamihecchāmi tvatto deva jagadguro |</l>
          <l>eṣa eva varo mahyaṃ dīyatāṃ bhuvaneśvara |</l>
          <l>evamastviti taṃ prāha mandaraṃ varadastadā || 31 ||</l>
        </lg>
        <p>bhagavānuvāca |</p>
        <lg n="032">
          <l>sanandī saha devyā ca nivatsyāmi sadā tvayi |</l>
          <l>tvaṃ cāpi bhūbhṛtāṃ śreṣṭho jarāmaraṇavarjitaḥ |</l>
          <l>abhedyaścaiva vajreṇa matprasādādbhaviṣyasi || 32 ||</l>
        </lg>
        <lg n="033">
          <l>ramyaśca sarvabhūtānāṃ hemaratnavibhūṣitaḥ |</l>
          <l>apsarogaṇasaṃkīrṇaḥ surasiddhaniṣevitaḥ || 33 ||</l>
        </lg>
        <p>sanatkumāra uvāca |</p>
        <lg n="034">
          <l>sadma-m-evāsṛjattatra jambūnadamayaṃ mahat |</l>
          <l>manasātiguṇaṃ vyāsa na tenāsti samaṃ kvacit || 34 ||</l>
        </lg>
        <lg n="035">
          <l>na tādṛgbrahmaṇo 'pyasti kimutānyasya kasyacit |</l>
          <l>tejasā varṣmaṇā kāntyā vṛṣa nāmneti viśrutam || 35 ||</l>
        </lg>
        <p>vyāsa uvāca |</p>
        <lg n="036">
          <l>bhagavanbrahmaṇaḥ sūno sarvayogeśvareśvara |</l>
          <l>na me tṛptistvayākhyāte devadevasya ceṣṭite || 36 ||</l>
        </lg>
        <lg n="037">
          <l>abhavajjaladaḥ pūrvaṃ vāhanaṃ rudravallabham |</l>
          <l>tatkathaṃ saṃparityajya vṛṣabhe matimādadhe || 37 ||</l>
        </lg>
        <p>sanatkumāra uvāca |</p>
        <lg n="038">
          <l>purā vedaḥ suto jajñe brahmaṇaḥ prathamo 'dbhutaḥ |</l>
          <l>dvitīyaścaiva yajño 'bhūttaṃ ca loke 'bhyayuñjata || 38 ||</l>
        </lg>
        <lg n="039">
          <l>sa lokāpyāyanakaraḥ prayukto brahmaṇā svayam| </l>
          <l>prajā vivardhayiṣatā nāvardhayadaśeṣataḥ || 39 ||</l>
        </lg>
        <lg n="040">
          <l>ātmānamatha sa jñātvā nātitejasamacyutaḥ |</l>
          <l>tatāpa sumahadvyāsa tapo yajñaḥ suduścaram || 40 ||</l>
        </lg>
        <lg n="041">
          <l>atha tuṣṭastadā devaḥ śarvo yajñasya suvrata |</l>
          <l>uvāca varado 'smīti sa vavre varadaṃ varam || 41 ||</l>
        </lg>
        <p>yajña uvāca |</p>
        <lg n="042">
          <l>bhagavaṃl lokasiddhyarthaṃ prayukto 'haṃ svayambhuvā |</l>
          <l>na ca me 'sti tathāvīryaṃ tanme yaccha namastava || 42 ||</l>
        </lg>
        <p>deva uvāca |</p>
        <lg n="043">
          <l>jīmūto bhava lokānāṃ tava siddhirbhaviṣyati |</l>
          <l>tato 'mṛtābhiradbhistvaṃ lokānsaṃvardhayiṣyasi || 43 ||</l>
        </lg>
        <p>yajña uvāca |</p>
        <lg n="044">
          <l>jīmūtatvaṃ yadi mama lokasiddhikaraṃ śubham |</l>
          <l>tasmādbhavantaṃ pṛṣṭhena vaheyaṃ vidyutālayaḥ || 44 ||</l>
        </lg>
        <lg n="045">
          <l>yathāhaṃ yajñabhāve 'pi vahāmi tvāṃ mahāprabham |</l>
          <l>tathaiva jaladatve 'pi vaheyamahamavyayam || 45 ||</l>
        </lg>
        <p>sanatkumāra uvāca |</p>
        <lg n="046">
          <l>evamastviti saṃprocya vāhanatve vyakalpayat |</l>
          <l>jīmūtaṃ vyāsa bhagavānyajñamūrtimatiprabham || 46 ||</l>
        </lg>
        <lg n="047">
          <l>yadā tu yajato vyāsa dakṣasya sumahātmanaḥ |</l>
          <l>śiraśchinnaṃ śareṇāśu yajñasyāmitatejasaḥ |</l>
          <l>tadāśiraskaṃ taṃ yajñaṃ vāhanatvādapānudat || 47 ||</l>
        </lg>
        <p>vyāsa uvāca |</p>
        <lg n="048">
          <l>kathaṃ yajñaṃ sa dakṣasya bhagavānāhanacchubham |</l>
          <l>kāraṇaṃ cātra kiṃ vipra yena taṃ hatavānprabhuḥ || 48 ||</l>
        </lg>
        <p>sanatkumāra uvāca |</p>
        <lg n="049">
          <l>śāpaḥ pūrvaṃ samākhyātaḥ kāraṇaṃ munisattama |</l>
          <l>idaṃ ca śṛṇu me bhūyo vistareṇa purātanam || 49 ||</l>
        </lg>
        <lg n="050">
          <l>purā hi brahmaṇo vaktrātkṣuvato 'bhiviniḥsṛtaḥ |</l>
          <l>baddhagodhāṅgulitraśca śarī tūṇī śarāsanī || 50 ||</l>
        </lg>
        <lg n="051">
          <l>khaḍgī kirīṭamālī ca kuṇḍalī kavacī tathā |</l>
          <l>mahorasko mahotsāhaḥ puruṣaḥ kāñcanaprabhaḥ || 51 ||</l>
        </lg>
        <lg n="052">
          <l>kṣupa ityeva nāmnā taṃ brahmā svayamabhāṣata |</l>
          <l>tamindro varayāmāsa rājānaṃ bhuvi lokapam || 52 ||</l>
        </lg>
        <lg n="053">
          <l>so 'bravīdyadi me vajramāyudhaṃ tvaṃ prayacchasi |</l>
          <l>tataḥ syāṃ bhuvi rājāhaṃ nānyathā rocate mama || 53 ||</l>
        </lg>
        <p>indra uvāca |</p>
        <lg n="054">
          <l>cintitaṃ karametatte vajrameṣyati nānyathā |</l>
          <l>evaṃ bhavatu bhadraṃ te bhava rājā prajāhitaḥ || 54 ||</l>
        </lg>
        <p>sanatkumāra uvāca |</p>
        <lg n="055">
          <l>sa evamuktastejasvī rājā bhuvi babhūva ha |</l>
          <l>cyāvaniśca dadhīco 'sya sakhā samabhavattadā || 55 ||</l>
        </lg>
        <lg n="056">
          <l>sa tena saha saṃgamya sukhāsīno varāsane |</l>
          <l>cakre kathā vicitrārthāḥ prīyamāṇaḥ punaḥ punaḥ || 56 ||</l>
        </lg>
        <lg n="057">
          <l>athābhavattayorvyāsa rāgo jātikṛtaḥ prabhuḥ |</l>
          <l>kṣatraṃ śreṣṭhaṃ na vā śreṣṭhaṃ brahma śreṣṭhaṃ na veti ca || 57 ||</l>
        </lg>
        <lg n="058">
          <l>kṣupo 'bravītkṣatramiti dadhīco brahma veti ca |</l>
          <l>abrūtāṃ kāraṇe cobhe na vyavartata kaścana || 58 ||</l>
        </lg>
        <lg n="059">
          <l>atha tīkṣṇatayā caiva tapodhikatayā tathā |</l>
          <l>brāhmaṇatvasya cāgryatvāttathā daivakṛtena ca || 59 ||</l>
        </lg>
        <lg n="060">
          <l>kruddho dadhīcastaṃ vyāsa vāmahastena mūrdhani |</l>
          <l>ājaghāna mahātejā vajreṇātāḍayatsa ca || 60 ||</l>
        </lg>
        <lg n="061">
          <l>vajreṇa sa dvidhā chinnaḥ śakramāhvayadavyayaḥ |</l>
          <l>so 'vadattvaṃ mahāyogaḥ śaktaḥ saṃdhātumātmanā || 61 ||</l>
        </lg>
        <lg n="062">
          <l>svadehaṃ sa tathā śrutvā dadhīco yogamāyayā |</l>
          <l>saṃdhayāmāsa śarvaṃ ca śaraṇaṃ samapadyata || 62 ||</l>
        </lg>
        <lg n="063">
          <l>sa sureśvaramārādhya prāpyāvadhyatvamuttamam |</l>
          <l>vajrāsthitvamabhedyatvamajaratvaṃ ca śaṃkarāt |</l>
          <l>sarvabhūtānukampitvaṃ mahāyogitvameva ca || 63 ||</l>
        </lg>
        <lg n="064">
          <l>punarāgātkṣupaṃ draṣṭuṃ punaḥ sakhyamabhūttayoḥ |</l>
          <l>rāgo jātikṛto yaśca pūrvavatsa babhūva ha || 64 ||</l>
        </lg>
        <lg n="065">
          <l>vāmapādena cāpyenaṃ kṣupaṃ sa samatāḍayat |</l>
          <l>punaśca vajramādāya sa cainamahanattadā |</l>
          <l>na cārtiṃ na vyathāṃ tasya tadvajramakaronmune || 65 ||</l>
        </lg>
        <lg n="066">
          <l>avadhyatvamatho jñātvā kṣupastasya mahātmanaḥ |</l>
          <l>nārāyaṇaṃ samāsādya varārthaṃ samarādhayat || 66 ||</l>
        </lg>
        <lg n="067">
          <l>varado 'smīti tuṣṭena viṣṇunā sa ca coditaḥ| </l>
          <l>provāca praṇato viṣṇumidaṃ vyāsa mahāmanāḥ || 67 ||</l>
        </lg>
        <p>kṣupa uvāca |</p>
        <lg n="068">
          <l>dadhīco nāma viprarṣiravadhyo 'kṣaya eva ca |</l>
          <l>sakhā mama hṛṣīkeśa sa ca māmāha nityadā || 68 ||</l>
        </lg>
        <lg n="069">
          <l>bibhemyahaṃ na devasya rākṣasasyāsurasya vā |</l>
          <l>piśācasyātha yakṣasya vayaso mānuṣasya vā |</l>
          <l>bibhemīti yathā brūyāttathā tvaṃ kartumarhasi || 69 ||</l>
        </lg>
        <lg n="070">
          <l>evamukto nareśena sa viṣṇurlokabhāvanaḥ |</l>
          <l>tathāstviti ca taṃ procya dadhīcasyāśramaṃ yayau || 70 ||</l>
        </lg>
        <lg n="071">
          <l>sa praviśyāśramaṃ vyāsa dadhīcenābhipūjitaḥ |</l>
          <l>abhivādyāñjaliṃ kṛtvā dadhīcamidamabravīt || 71 ||</l>
        </lg>
        <lg n="072">
          <l>bhagavanbrāhmaṇaśreṣṭha pitāmahasamadyute |</l>
          <l>varamekaṃ vṛṇe tvattastadbhavāndātumarhasi || 72 ||</l>
        </lg>
        <lg n="073">
          <l>prasādito 'haṃ viprendra kṣupeṇa śubhakarmaṇā |</l>
          <l>varado 'smīti cāpyukto varaṃ vavre mahāmune |</l>
          <l>proktaṃ tvayā bibhemīti brūhi tanmadanugrahāt || 73 ||</l>
        </lg>
        <lg n="074">
          <l>abhayaṃ sarvabhūtebhyo brāhmaṇasya na saṃśayaḥ |</l>
          <l>avadhyaścāpi sarveṣāṃ mahāyogabalānvitaḥ |</l>
          <l>abhītastvaṃ tathāpyadya madarthaṃ vada tatprabho || 74 ||</l>
        </lg>
        <lg n="075">
          <l>dadhīcastvevamukto vai viṣṇunā madhuraṃ tadā |</l>
          <l>uvāca na bibhemīti bhūyo bhūyo janārdanam |</l>
          <l>nāhaṃ vakṣye bibhemīti noktaṃ nāpyucyate mayā || 75 ||</l>
        </lg>
        <p>sanatkumāra uvāca |</p>
        <lg n="076">
          <l>evamuktaścakrapāṇiścyāvaniṃ krodhamūrchitaḥ |</l>
          <l>uvāca cakramudyamya bhayamasya vidarśayan || 76 ||</l>
        </lg>
        <lg n="077">
          <l>evameva hi kartavyā ye bhūtvā balavattarāḥ |</l>
          <l>asvāmina iva premṇā bruvate durbalaṃ janam || 77 ||</l>
        </lg>
        <lg n="078">
          <l>na cedvakṣyasi bhīto 'smītyetaccakraṃ tatastava |</l>
          <l>sunasaṃ mukhamādāya mahīṃ saṃprāpayiṣyati || 78 ||</l>
        </lg>
        <p>cyāvaniruvāca |</p>
        <lg n="079">
          <l>kiṃ vṛthā cakramudyamya tvaṃ viṣṇo kleśamarchasi |</l>
          <l>nāhaṃ cakrasya te gamyaḥ prasādāt tryambakasya tu || 79 ||</l>
        </lg>
        <lg n="080">
          <l>kiṃ tu jijñāsayā yāmi lokapālaśaraṇyatām |</l>
          <l>teṣāṃ niṣkriyatāṃ jñātvā tato dhyāsyāmi śaṃkaram || 80 ||</l>
        </lg>
        <lg n="081">
          <l>evamuktvā cyāvanistu prādravadvaruṇaṃ prati |</l>
          <l>śaraṇaṃ taṃ prapannaśca sa dadāvabhayaṃ prabhuḥ || 81 ||</l>
        </lg>
        <lg n="082">
          <l>tatra viṣṇośca devasya varuṇasya ca dhīmataḥ |</l>
          <l>yuddhaṃ samabhavadghoraṃ bahūnabdānvibhīṣaṇam || 82 ||</l>
        </lg>
        <lg n="083">
          <l>nigṛhīte tu varuṇe cyāvaniryamamabhyagāt |</l>
          <l>sa cāsyābhayadastasmai viṣṇunā nirjito yudhi |</l>
          <l>tato 'gnimabhyagādvyāsa so 'pi tenābhinirjitaḥ || 83 ||</l>
        </lg>
        <lg n="084">
          <l>tataḥ sa muṣṭimādāya kuśānāṃ cyāvaniḥ śubham |</l>
          <l>svamāśramamupāgamya tiṣṭha tiṣṭhetyabhāṣata || 84 ||</l>
        </lg>
        <lg n="085">
          <l>jijñāsārthaṃ lokapālānahaṃ śaraṇameyivān |</l>
          <l>abalāste ca sarve 'pi mayyeva balamuttamam || 85 ||</l>
        </lg>
        <lg n="086">
          <l>adya garvaṃ ca darpaṃ ca balaṃ yacca tavādbhutam |</l>
          <l>tatsarvaṃ nāśayiṣyāmi tiṣṭhedānīṃ janārdana || 86 ||</l>
        </lg>
        <lg n="087">
          <l>tato yuddhaṃ samabhavattumulaṃ lomaharṣaṇam |</l>
          <l>nārāyaṇasya ca vyāsa cyāvaneśca mahātmanaḥ || 87 ||</l>
        </lg>
        <lg n="088">
          <l>yānyastrāṇi śarā ye ca nārāyaṇakaracyutāḥ |</l>
          <l>yogena tāndadhīco 'sau kuśamuṣṭau nyaveśayat || 88 ||</l>
        </lg>
        <lg n="089">
          <l>tato viṣṇoryogabalādgātrebhyaḥ saṃprajajñire |</l>
          <l>devā yuyudhire sarve viṣṇunā saha daṃśitāḥ || 89 ||</l>
        </lg>
        <lg n="090">
          <l>tānapyaśeṣataḥ sarvānsāyudhānsaha vāhanaiḥ |</l>
          <l>kuśamuṣṭau susaṃkruddho viṣṇuvarjaṃ nyaveśayat || 90 ||</l>
        </lg>
        <lg n="091">
          <l>tataḥ sarvāmarairvyāsa kuśamuṣṭiṃ praveśitaiḥ |</l>
          <l>yogena tejasā caiva dadhīcena mahātmanā || 91 ||</l>
        </lg>
        <lg n="092">
          <l>viṣṇuṃ saṃvignarūpaṃ tu kopāveśātpramohitam |</l>
          <l>tatrāgamya svayaṃ brahmā tadā vacanamabravīt || 92 ||</l>
        </lg>
        <lg n="093">
          <l>kiṃ tavānena govinda vṛthā yatnena saddvije |</l>
          <l>kṛtenāsya dadhīcasya śarvāllabdhavarasya tu || 93 ||</l>
        </lg>
        <lg n="094">
          <l>kiṃ na vetsi yathā hyeṣa prasādātparameśvarāt |</l>
          <l>avadhyatvaṃ suyogitvaṃ guṇaiśvaryatvameva ca |</l>
          <l>vajrāsthisāratāṃ caiva labdhavānsvayamīśvarāt || 94 ||</l>
        </lg>
        <lg n="095">
          <l>na caivaṃ tvadvidhā deva brāhmaṇeṣu vikurvate |</l>
          <l>tasmādāśu nivartasva kṣamayainaṃ dvijottamam || 95 ||</l>
        </lg>
        <lg n="096">
          <l>tato brahmavacaḥ śrutvā sa viṣṇurlokabhāvanaḥ |</l>
          <l>yogena tadbalaṃ jñātvā dadhīcasya ca śaṃkarāt |</l>
          <l>kṣamayāmāsa viprendraṃ svaṃ cāvāsamathābhyagāt || 96 ||</l>
        </lg>
        <lg n="097">
          <l>brahmāpi tamṛṣiṃ sāntvya pūjayitvā ca lokapaḥ |</l>
          <l>jagāmādarśanaṃ vyāsa saha sarvāmaraistadā || 97 ||</l>
        </lg>
        <lg n="098">
          <l>dadhīco 'pi mahātejāstapastepe svake 'śrame |</l>
          <l>mahādevaprasādārthamugraṃ vāyvambubhojanaḥ || 98 ||</l>
        </lg>
        <lg n="099">
          <l>athāsya yuktasya tadā tapasā bhāskaradyuteḥ |</l>
          <l>tutoṣa bhagavāṃstryakṣastuṣṭaścaivābravīdidam || 99 ||</l>
        </lg>
        <p>deva uvāca |</p>
        <lg n="100">
          <l>cyāvane tapasānena tava tuṣṭo 'smi suvrata |</l>
          <l>brūhi yatte 'bhilaṣitaṃ kṛtameva hi tanmayā || 100 ||</l>
        </lg>
        <p>dadhīca uvāca |</p>
        <lg n="101">
          <l>bhagavanyadi tuṣṭo 'si yadi deyo varaśca me |</l>
          <l>icchāmi viṣṇunā sārdhaṃ sarvāndevāṃstvayā jitān || 101 ||</l>
        </lg>
        <p>sanatkumāra uvāca |</p>
        <lg n="102">
          <l>tataḥ prahasya varado dadhīcamṛṣisattamam |</l>
          <l>evamastviti taṃ prāha praṇatārtiharo haraḥ || 102 ||</l>
        </lg>
        <lg n="103">
          <l>tasmindatte tadā tena tryambakena vare śubhe |</l>
          <l>amanyata sthitaṃ vairaṃ kṣupeṇa saha vai ṛṣiḥ || 103 ||</l>
        </lg>
        <lg n="104">
          <l>dhyāyantaṃ taṃ tathā dṛṣṭvā bhagavāngovṛṣadhvajaḥ |</l>
          <l>uvāca varamanyacca brūhi vipra dadāni te || 104 ||</l>
        </lg>
        <p>dadhīca uvāca |</p>
        <lg n="105">
          <l>yasmātsthitamidaṃ vairaṃ varadānāttava prabho |</l>
          <l>iha tasmāttava sthānaṃ nāmnaitena bhavatvaja || 105 ||</l>
        </lg>
        <p>deva uvāca |</p>
        <lg n="106">
          <l>sthāneśvaramiti khyātaṃ nāmnaitatsthānamuttamam |</l>
          <l>bhavitṛ krośaparyantaṃ nānāpuṣpalatākulam || 106 ||</l>
        </lg>
        <lg n="107">
          <l>atra yo 'bhyarcayenmāṃ tu paraṃ niyamamāsthitaḥ |</l>
          <l>trirātropoṣitaḥ samyaksnātvā nadyāṃ tu mānavaḥ || 107 ||</l>
        </lg>
        <lg n="108">
          <l>brāhmaṇaṃ bhojayitvā ca caruṃ dharmeṇa saṃyutaḥ |</l>
          <l>sarvapāpavinirmukto rudralokamavāpnuyāt || 108 ||</l>
        </lg>
        <lg n="109">
          <l>sthāṇutīrthaṃ ca bhavitṛ tavaiva pāpanāśanam |</l>
          <l>aśvamedhaphalaṃ hyatra snātaḥ prāpnoti puṣkalam || 109 ||</l>
        </lg>
        <lg n="110">
          <l>ayaṃ cāpi vaṭaḥ śrīmānsthito 'haṃ yatra sāmpratam |</l>
          <l>varaṃ dātuṃ madākhyāto nāmnā sthāṇuvaṭo mahān |</l>
          <l>bhaviṣyati na saṃdehaḥ phalaṃ cāsyāpi me śṛṇu || 110 ||</l>
        </lg>
        <lg n="111">
          <l>yo 'tra tiṣṭhedahorātraṃ vāgyato niyatāśanaḥ |</l>
          <l>cīrṇaṃ varṣaṃ bhavettena sthāṇuvratamanuttamam || 111 ||</l>
        </lg>
        <lg n="112">
          <l>sarvapāpavinirmukto gaṇapaḥ sa bhavenmama |</l>
          <l>akampano nāma mahānmahāyogabalānvitaḥ || 112 ||</l>
        </lg>
        <lg n="113">
          <l>yaśca prāṇānniyamavānyamavānathavā punaḥ |</l>
          <l>parityajeta manujastasya puṇyaphalaṃ mahat || 113 ||</l>
        </lg>
        <lg n="114">
          <l>sarvapāpavinirmuktaḥ sarvabandhavivarjitaḥ |</l>
          <l>gaṇeśvaro nandisamaḥ sa me bhavati sarvagaḥ || 114 ||</l>
        </lg>
        <lg n="115">
          <l>sthāneśvare yastvidamekarātraṃ sthitvā kṣapetsarvamaśeṣato hi |</l>
          <l>sa sarvapāpapravimuktacetā gaṇeśvaro me bhavitātibhīmaḥ || 115 ||</l>
        </lg>
        <trailer>skandapurāṇa ekatriṃśattamo 'dhyāyaḥ || </trailer>
      </div>
      <div n="032" type="chapter">
        <p>sanatkumāra uvāca |</p>
        <lg n="001">
          <l>etasminneva kāle tu vyāsa dakṣaḥ prajāpatiḥ |</l>
          <l>ayajatso 'śvamedhena rājā prācetasātmajaḥ || 1 ||</l>
        </lg>
        <lg n="002">
          <l>tatra devanikāyānāṃ bhāgadheyāni sarvaśaḥ |</l>
          <l>havyavāhastadā tatra vahanmantraiḥ samīritaḥ || 2 ||</l>
        </lg>
        <lg n="003">
          <l>vahantaṃ tamapaśyacca devī girivarātmajā |</l>
          <l>anusmarantī tadvairaṃ śāpakāraṇameva ca || 3 ||</l>
        </lg>
        <lg n="004">
          <l>uvāca cainaṃ girijā bodhayantī purātanam |</l>
          <l>ślakṣṇaṃ madhurayā vācā kāraṇena samanvitam || 4 ||</l>
        </lg>
        <lg n="005">
          <l>tvaṃ deva sarvadevānāṃ gatiśca śaraṇaṃ tathā |</l>
          <l>tvayā vinā kathaṃ yajño vartate sarvadevapa || 5 ||</l>
        </lg>
        <lg n="006">
          <l>devānāṃ bhāgadheyāni vahatyagnirayaṃ bhava |</l>
          <l>nāyaṃ tava maheśāna kiṃ kāraṇamatidyute || 6 ||</l>
        </lg>
        <lg n="007">
          <l>sāmnā sarvasurādhyakṣa vikrameṇa vinā vibho |</l>
          <l>ayaṃ mūḍho 'valiptaśca rājā prācetasātmajaḥ |</l>
          <l>anusmaranpūrvavairaṃ naiva dāsyatyaśāsitaḥ || 7 ||</l>
        </lg>
        <lg n="008">
          <l>dadhīcasya varaścāpi tvayā dattastadā prabho |</l>
          <l>tasyāyamāgataḥ kālastadarthena vidhīyatām || 8 ||</l>
        </lg>
        <p>sanatkumāra uvāca |</p>
        <lg n="009">
          <l>evamuktastadā vyāsa bhagavānvṛṣabhadhvajaḥ |</l>
          <l>uvāca prahasandevīṃ pitā tava śucismite |</l>
          <l>pūrvajanmani suśroṇi prajāpatisutaḥ śubhe || 9 ||</l>
        </lg>
        <lg n="010">
          <l>mama tvaṃ bhāvavijñānaṃ kurvatī devi bhāṣase |</l>
          <l>na hi duḥkhaṃ piturloke kaścidicchati bhāmini || 10 ||</l>
        </lg>
        <lg n="011">
          <l>lalāṭe bhṛkuṭīṃ kṛtvā tato devyāyatekṣaṇā |</l>
          <l>krodhātkareṇa nāsāgraṃ saṃmamarda śucismitā || 11 ||</l>
        </lg>
        <lg n="012">
          <l>tasyāṃ saṃmṛdyamānāyāṃ nāsikāyāmatiprabhā |</l>
          <l>jajñe strī bhṛkuṭīvaktrā caturdaṃṣṭrā trilocanā |</l>
          <l>baddhagodhāṅgulitrā ca kavacābaddhamekhalā || 12 ||</l>
        </lg>
        <lg n="013">
          <l>sakhaḍgā sadhanuṣkā ca satūṇīrā patākinī |</l>
          <l>dvādaśāsyā daśabhujā tanumadhyā tamonibhā || 13 ||</l>
        </lg>
        <lg n="014">
          <l>ghanastanī pṛthukaṭī nāganāsoruravyayā |</l>
          <l>bhadrakālīti tāṃ prāha devīṃ devī śubhānanā || 14 ||</l>
        </lg>
        <lg n="015">
          <l>tato 'bravīttadā devameṣā sṛṣṭā mayā prabho |</l>
          <l>tvamapyanyaṃ sṛja gaṇamanurūpaṃ namo 'stu te || 15 ||</l>
        </lg>
        <lg n="016">
          <l>tato devastadā skandhaṃ svamaikṣata subhāsvaram |</l>
          <l>tasmājjajñe pumāndivyastrailokyaṃ saṃharanniva || 16 ||</l>
        </lg>
        <lg n="017">
          <l>bhṛkuṭībhūṣitāsyaśca baddhagodhāṅgulitravān |</l>
          <l>kavacī baddhatūṇīraḥ śarī khaḍgī śarāsanī |</l>
          <l>tryakṣaścaturbhujaścaiva vajrasaṃhanano yuvā || 17 ||</l>
        </lg>
        <lg n="018">
          <l>sa sṛṣṭaḥ praṇato bhūtvā harirnāmnā gaṇeśvaraḥ |</l>
          <l>uvāca prāñjalirbhūtvā devadevaṃ sahomayā |</l>
          <l>ājñāpaya sureśāna yatkartavyaṃ mayā vibho || 18 ||</l>
        </lg>
        <lg n="019">
          <l>tataḥ sa bhagavānāha hariṃ taṃ gaṇanāyakam |</l>
          <l>prācetasātmajasyemaṃ yajñaṃ gaccha vināśaya |</l>
          <l>bhadrakālyā sahāśu tvametatkṛtyaṃ gaṇeśvara || 19 ||</l>
        </lg>
        <lg n="020">
          <l>tato 'sya bhagavāndevo gaṇeśānkāmarūpiṇaḥ |</l>
          <l>-- -- -- -- -- -- -- -- -- -- -- -- -- -- -- -- || 20 ||</l>
        </lg>
        <lg n="021">
          <l>pasparśa bāhuṃ samyaktu tasmiñjātā mahābalāḥ |</l>
          <l>koṭyastā navatiścaiva śataṃ caiva tadā prabhoḥ |</l>
          <l>sarvāṃścovāca bhagavānyajñaṃ pramathatānaghāḥ || 21 ||</l>
        </lg>
        <p>sanatkumāra uvāca |</p>
        <lg n="022">
          <l>tatastau tena sainyena mahatābhisamāvṛtau |</l>
          <l>jagmatuḥ sāgaronnādameghāśanivināditau || 22 ||</l>
        </lg>
        <lg n="023">
          <l>devo 'pi saha pārvatyā raibhyāśramasamīpataḥ |</l>
          <l>sthitvāpaśyadgaṇeśānāṃ karma tadyajñanāśanam || 23 ||</l>
        </lg>
        <p>sanatkumāra uvāca |</p>
        <lg n="024">
          <l>vṛkṣāḥ kanakhalā yatra gaṅgādvārasamīpagāḥ |</l>
          <l>suvarṇaśṛṅgaśca girirmeruparvatasaṃnibhaḥ |</l>
          <l>tasminpradeśe dakṣasya yajño 'yamabhavattadā || 24 ||</l>
        </lg>
        <lg n="025">
          <l>gaṇeśvarabalaṃ cāgādbhīmaṃ kālīpurogamam |</l>
          <l>te saṃprāpya mahābhāgāḥ sarve dīptānalaprabhāḥ |</l>
          <l>ūcustaṃ yajamānaṃ ca ṛtvijo 'tha munīnsurān || 25 ||</l>
        </lg>
        <lg n="026">
          <l>vayaṃ hyanucarāḥ sarve śarvasya paramātmanaḥ |</l>
          <l>ihābhilipsavaḥ prāptā bhāgānyacchadhvamīpsitān || 26 ||</l>
        </lg>
        <lg n="027">
          <l>tapasā yajñabhāgārhā balena niyamena vā |</l>
          <l>aiśvaryeṇātha yogena yena tena puro hi vaḥ |</l>
          <l>sarvaṃ cāsmāsvapi hi tadvayamapyaṃśabhāginaḥ || 27 ||</l>
        </lg>
        <lg n="028">
          <l>atha cetsvāmino devāstena bhāgārhatāṃ gatāḥ |</l>
          <l>svāmitve ca balaṃ hetustapo vā nātra saṃśayaḥ |</l>
          <l>asmāsvevobhayaṃ tacca svāmitvaṃ tena no varam || 28 ||</l>
        </lg>
        <lg n="029">
          <l>atha cetkasyacidiyamājñā munisurottamāḥ |</l>
          <l>bhāgo bhavadbhyo deyastu nāsmabhyamiti kathyatām |</l>
          <l>taṃ brūta yo jñāpayati vetsyāmo hi vayaṃ tataḥ || 29 ||</l>
        </lg>
        <lg n="030">
          <l>evamuktāstu hariṇā sarve devapuraḥsarāḥ |</l>
          <l>ūcurmantrāḥ pramāṇaṃ vo bhāgaṃ prati gaṇeśvarāḥ || 30 ||</l>
        </lg>
        <lg n="031">
          <l>mantrāpyūcuḥ surānyūyaṃ tamopahatacetasaḥ |</l>
          <l>yena prathamabhāgārhaṃ na yajadhvaṃ maheśvaram || 31 ||</l>
        </lg>
        <lg n="032">
          <l>mantraiste procyamānāpi naiva bhāgāndaduryadā |</l>
          <l>tadā yātāstato mantrā brahmalokaṃ sanātanam || 32 ||</l>
        </lg>
        <lg n="033">
          <l>tataḥ śakrādayo devāḥ sarvānūcurgaṇeśvarān |</l>
          <l>yuṣmānnihanmo vikramya sarvānevāgatānyudhi || 33 ||</l>
        </lg>
        <lg n="034">
          <l>teṣāṃ sagarvaṃ tadvākyaṃ śrutvā hariramitrajit |</l>
          <l>uvāca prahasansarvānidaṃ vacanamūrjitam || 34 ||</l>
        </lg>
        <lg n="035">
          <l>mantrāḥ pramāṇaṃ na kṛtā yuṣmābhirbalagarvitaiḥ |</l>
          <l>yasmātprasahya tasmādvo nāśayāmyadya garvitam || 35 ||</l>
        </lg>
        <lg n="036">
          <l>ṛtvigbhirbhāgadheyaiśca saha yajñena codyataḥ |</l>
          <l>yeṣāṃ ca balavattā vastānsarvānnāśayāmyaham || 36 ||</l>
        </lg>
        <lg n="037">
          <l>evamuktvā sa tejasvī haribhadraḥ pratāpavān |</l>
          <l>bhadrakālī ca saṃkruddhāvabhidudruvatuḥ surān || 37 ||</l>
        </lg>
        <lg n="038">
          <l>gaṇeśvarāśca saṃkruddhā yūpānutpāṭya cikṣipuḥ |</l>
          <l>prasthātrā saha hotāramaśvaṃ caiva gaṇeśvarāḥ |</l>
          <l>gṛhītvā kupitāḥ sarve gaṅgāsrotasi cikṣipuḥ || 38 ||</l>
        </lg>
        <lg n="039">
          <l>yajamānaṃ ca pāśena baddhvā ninyuryathāsukham |</l>
          <l>vedīmadhye kuśānanye sruco 'nye camasānapi |</l>
          <l>vyanāśayaṃścikṣipuśca śālāścānye 'bhyadīpayan || 39 ||</l>
        </lg>
        <lg n="040">
          <l>haribhadro 'pi dīptātmā śakrasyodyacchataḥ karam |</l>
          <l>vyaṣṭambhayadadīnātmā tathānyeṣāṃ divaukasām || 40 ||</l>
        </lg>
        <lg n="041">
          <l>bhagasya netre pūṣṇaśca daśanānruṣitānanaḥ |</l>
          <l>dhanuṣkoṭyā samāhatya miṣatāṃ sa nyapātayat || 41 ||</l>
        </lg>
        <lg n="042">
          <l>viṣṇoścakraṃ ca tadghoraṃ yugāntādityavarcasam |</l>
          <l>vyaṣṭambhayadadīnātmā karasthaṃ na cacāla ha || 42 ||</l>
        </lg>
        <lg n="043">
          <l>tuṣitāṃśca tathā devānudyuktānyuddhalālasān |</l>
          <l>vāyavyāstreṇa saṃhatya pṛthivyāṃ tānnyapātayat || 43 ||</l>
        </lg>
        <lg n="044">
          <l>anyāṃśca devāndevo 'sau sarvānyuddhāya saṃsthitān |</l>
          <l>mohanenāstravīryeṇa saṃmohayadaninditaḥ || 44 ||</l>
        </lg>
        <lg n="045">
          <l>rājānaścāpi ye kecittatrāyātā didṛkṣavaḥ |</l>
          <l>tānsarvānastravīryeṇa svagṛhānanayadbalāt || 45 ||</l>
        </lg>
        <lg n="046">
          <l>tatpravidhvastakalaśaṃ bhagnayūpaṃ satoraṇam |</l>
          <l>pradīpitamahāśālaṃ dṛṣṭvā yajño 'bhidudruve || 46 ||</l>
        </lg>
        <lg n="047">
          <l>taṃ tadā mṛgarūpeṇa dhāvantaṃ gaganaṃ prati |</l>
          <l>hariḥ śaraṃ samādhāya viśiraskamathākarot || 47 ||</l>
        </lg>
        <lg n="048">
          <l>śaraṃ cāparamādāya vīrabhadraḥ pratāpavān |</l>
          <l>palāyamānaṃ taṃ yajñaṃ sasāra mṛgarūpiṇam || 48 ||</l>
        </lg>
        <p>sanatkumāra uvāca |</p>
        <lg n="049">
          <l>evaṃ te nikṛtā vyāsa gaṇaiḥ kālyā tathaiva ca |</l>
          <l>hariṇā caiva devena sarve śaraṇamāgatāḥ || 49 ||</l>
        </lg>
        <lg n="050">
          <l>tānprapannāṃstadā sarvāndevānsamunilokapān |</l>
          <l>hariḥ kālyā sahaivāha gacchadhvaṃ somamavyayam |</l>
          <l>prasādayadhvaṃ deveśaṃ tato vo bhavitā śamaḥ || 50 ||</l>
        </lg>
        <p>sanatkumāra uvāca |</p>
        <lg n="051">
          <l>ta evamuktā hariṇā jagmurdevaṃ pramanyavaḥ |</l>
          <l>prasādayitumavyagrā duḥkhaśokasamanvitāḥ || 51 ||</l>
        </lg>
        <lg n="052">
          <l>tataste nātidūre tu sāmbaṃ sagaṇamīśvaram |</l>
          <l>apaśyanta mahātmānaṃ sarve tadgatamānasāḥ || 52 ||</l>
        </lg>
        <lg n="053">
          <l>te taṃ dṛṣṭvā praṇamyoccaistuṣṭuvurdīptatejasam |</l>
          <l>vāgbhirāvāhanīyābhiḥ kṛtvā brahmāṇamagrataḥ || 53 ||</l>
        </lg>
        <p>devā ūcuḥ |</p>
        <lg n="054">
          <l>namaste suraśatrughna surayajñapravartaka |</l>
          <l>mahāyajña mahāsattva mahākratuśatastuta || 54 ||</l>
        </lg>
        <lg n="055">
          <l>namo yajñavināśāya vedasarvasvadāya ca |</l>
          <l>śipiviṣṭakṛte viṣṇornarasiṃhābhighātine || 55 ||</l>
        </lg>
        <lg n="056">
          <l>mandarādrinivāsāya śubhasarvasvadāya ca |</l>
          <l>mahāvimānayānāya kratuvighnakarāya ca || 56 ||</l>
        </lg>
        <lg n="057">
          <l>mantrāntaḥkaraṇāyaiva mantravratakarāya ca |</l>
          <l>pūṣṇo dantavināśāya bhaganetraharāya ca || 57 ||</l>
        </lg>
        <lg n="058">
          <l>viṣṭambhanāya śakrasya viṣṇoścakrasya caiva hi |</l>
          <l>namo yajñapraṇetre ca yajñotpattikarāya ca || 58 ||</l>
        </lg>
        <lg n="059">
          <l>varadānādhigamyāya brahmaṇo janakāya ca |</l>
          <l>vyāghracarmabhṛte tubhyaṃ kṛṣṇacarmāmbarāya ca || 59 ||</l>
        </lg>
        <lg n="060">
          <l>namaḥ sragvaramālāya narapitre tathaiva ca |</l>
          <l>utpādakāya viṣṇośca jayāya vijayāya ca || 60 ||</l>
        </lg>
        <lg n="061">
          <l>namo manyuvināśāya vīrabhadraprajāya ca |</l>
          <l>namo harṣāya kopāya gaṇeśvarasṛje namaḥ || 61 ||</l>
        </lg>
        <lg n="062">
          <l>namo devānutāpāya mṛgabāṇārpaṇāya ca |</l>
          <l>namaste bhagavandeva namaste bhagavañchiva || 62 ||</l>
        </lg>
        <lg n="063">
          <l>namaste sarvalokeśa namaste lokabhāvana |</l>
          <l>tvayā sṛṣṭamidaṃ viśvaṃ yajño devāśca yajñahan |</l>
          <l>prasīda mā krudho 'smākaṃ mā naḥ kṛtvā vināśaya || 63 ||</l>
        </lg>
        <p>sanatkumāra uvāca |</p>
        <lg n="064">
          <l>ya imaṃ paṭhate nityaṃ niyataḥ prātarutthitaḥ |</l>
          <l>na tasya vighnarūpāṇi kadācitsaṃbhavantyuta || 64 ||</l>
        </lg>
        <p>sanatkumāra uvāca |</p>
        <lg n="065">
          <l>sa evamukto deveśastadā tānstuvataḥ sthitān |</l>
          <l>uvāca prahasanvākyaṃ sarvāndevānsamāgatān || 65 ||</l>
        </lg>
        <p>deva uvāca |</p>
        <lg n="066">
          <l>nāhaṃ kruddho bhavanto me nityamevātivallabhāḥ |</l>
          <l>kruddhe hi mayi yuṣmākaṃ na syājjīvaṃ kṣaṇāntare || 66 ||</l>
        </lg>
        <lg n="067">
          <l>evamuktvā tadā devaḥ surāṇāṃ hitakāmyayā |</l>
          <l>prāveśayatsurānsarvāṃstatastānyogamāyayā |</l>
          <l>sve śarīre mahādevo vismāpayitumojasā || 67 ||</l>
        </lg>
        <lg n="068">
          <l>te praviṣṭāstadā dehamīśvarasya mahātmanaḥ |</l>
          <l>saptalokasamāyuktamapaśyañjagadadbhutam || 68 ||</l>
        </lg>
        <lg n="069">
          <l>te paribhramya tāṃl lokānkṛtsnānsarve bhayānvitāḥ |</l>
          <l>pañcākṣaṃ gaṇapaṃ vīraṃ tatrāpaśyansamāgatāḥ || 69 ||</l>
        </lg>
        <lg n="070">
          <l>tena te suraśārdūlāḥ sarve hyūrdhvamatandritāḥ |</l>
          <l>ākṣiptāstanmuhūrtena lokamanyamupāgatāḥ || 70 ||</l>
        </lg>
        <lg n="071">
          <l>apaśyaṃste mahābhāgā nagaraṃ sūryasaṃnibham |</l>
          <l>sphāṭikenātimahatā prākāreṇābhisaṃvṛtam |</l>
          <l>śṛṅgaiśca vividhaiścitrairmaṇihemojjvalaiḥ śubhaiḥ || 71 ||</l>
        </lg>
        <lg n="072">
          <l>tato 'paramapaśyaṃste tanmadhye surasattamāḥ |</l>
          <l>saptayojanakoṭīkaṃ samantānnagaraṃ śubham |</l>
          <l>rājatenāvṛtaṃ divyaṃ prākāreṇenduvarcasā || 72 ||</l>
        </lg>
        <lg n="073">
          <l>tasya madhye 'paraṃ coccaṃ ṣaṭkoṭīvistṛtaṃ puram |</l>
          <l>jāmbūnadamayenaiva prākāreṇābhisaṃvṛtam || 73 ||</l>
        </lg>
        <lg n="074">
          <l>tasya madhye punaścānyatpañcakoṭīpramāṇataḥ |</l>
          <l>indranīlopalenaiva prākāreṇa samāvṛtam || 74 ||</l>
        </lg>
        <lg n="075">
          <l>tasya madhye hyapaśyaṃste vibudhā munisattama |</l>
          <l>caturyojanakoṭīkaṃ vistārāyāmataḥ samam |</l>
          <l>vaiḍūryopalayuktena prākāreṇābhisaṃvṛtam || 75 ||</l>
        </lg>
        <lg n="076">
          <l>nagaraṃ tasya madhye ca trikoṭīyojanaṃ śubham |</l>
          <l>sarvaratnavicitreṇa prākāreṇābhisaṃvṛtam || 76 ||</l>
        </lg>
        <lg n="077">
          <l>tasya madhye 'paraṃ cānyaddvikoṭīvistṛtaṃ śubham |</l>
          <l>padmarāgamayenaiva prākāreṇa pariṣkṛtam || 77 ||</l>
        </lg>
        <lg n="078">
          <l>teṣāṃ madhye janapadāḥ sarvaduḥkhavivarjitāḥ |</l>
          <l>śuklābhijanasaṃpannāḥ sarve ca sthirayauvanāḥ || 78 ||</l>
        </lg>
        <lg n="079">
          <l>kṣutpipāsāvinirmuktā rogaśokavivarjitāḥ |</l>
          <l>amarā jarayā tyaktā nityaṃ muditamānasāḥ || 79 ||</l>
        </lg>
        <lg n="080">
          <l>dīrghikābhirvicitrābhirvāpībhiścāpyalaṃkṛtāḥ |</l>
          <l>vṛkṣairnānāvidhaiścitraiḥ sadāpuṣpaphalopagaiḥ || 80 ||</l>
        </lg>
        <lg n="081">
          <l>sarvabhakṣānprasūyante vṛkṣāstatrāpare śubhāḥ |</l>
          <l>apare cāpyalaṃkārānsarvavāsāṃsi cāpare || 81 ||</l>
        </lg>
        <lg n="082">
          <l>apare sarvapuṣpāṇi sarvāṇyeva phalāni ca |</l>
          <l>sarvabhāvāṃstathā cānye madhu cāmākṣikaṃ śubham || 82 ||</l>
        </lg>
        <lg n="083">
          <l>apare kṣīriṇastatra vṛkṣā vyāsa mahāprabhāḥ |</l>
          <l>kṣīraṃ kṣaranti te nityaṃ sarvagavyasamanvitam || 83 ||</l>
        </lg>
        <lg n="084">
          <l>sarvā maṇimayī bhūmiḥ śubhā kāñcanavālukā |</l>
          <l>udbhidānyudakānyatra giriprasravaṇāni ca || 84 ||</l>
        </lg>
        <lg n="085">
          <l>na teṣu krodho lobho vā yuddhaṃ dveṣo 'tha matsaraḥ |</l>
          <l>na māno naiva ca stambho na doṣāstatra cāpare || 85 ||</l>
        </lg>
        <lg n="086">
          <l>īdṛśāni purāṇi sma vyatikramya surāstataḥ |</l>
          <l>koṭīyojanavistīrṇaṃ samantādvahnināvṛtam || 86 ||</l>
        </lg>
        <lg n="087">
          <l>saṃvartakānalākāraṃ durnirīkṣyaṃ puraṃ mahat |</l>
          <l>advāraṃ dadṛśurdivyamanantaṃ te surottamāḥ |</l>
          <l>dṛṣṭvā jagmuḥ paraṃ caiva vismayaṃ bhayameva ca || 87 ||</l>
        </lg>
        <lg n="088">
          <l>tānbhītavadanānvyāsa vepamānānsureśvarān |</l>
          <l>pañcākṣo gaṇapaḥ prāha mā bhīrbhavatu vaḥ surāḥ || 88 ||</l>
        </lg>
        <lg n="089">
          <l>idaṃ tatsumahadghoraṃ puraṃ ghorānalāvṛtam |</l>
          <l>draṣṭavyaṃ vo mahātmāno yatkṛtenāgatāstviha || 89 ||</l>
        </lg>
        <p>sanatkumāra uvāca |</p>
        <lg n="090">
          <l>evamuktvā sa pañcākṣaḥ śūlenānalavarcasā |</l>
          <l>paśyatāṃ surasaṃghānāṃ dvāraṃ cakre mahābalaḥ || 90 ||</l>
        </lg>
        <lg n="091">
          <l>te praviṣṭā mahātmānaḥ pañcākṣasahitāḥ surāḥ |</l>
          <l>divyaṃ dadṛśire pūrṇaṃ siṃhānāṃ tatpuraṃ mahat || 91 ||</l>
        </lg>
        <lg n="092">
          <l>merumandarakalpānāṃ nakhadaṃṣṭrāvatāṃ tathā |</l>
          <l>ghorāṇāmagnivarṇānāṃ kruddhānāmatitejasām || 92 ||</l>
        </lg>
        <lg n="093">
          <l>teṣāmekastadā siṃhaśchittvā bandhanamūrjitaḥ |</l>
          <l>anvadhāvata saṃkruddhaḥ pralambitamahāsaṭaḥ || 93 ||</l>
        </lg>
        <lg n="094">
          <l>tasya siṃhasya nādena bhairaveṇa divaukasaḥ |</l>
          <l>viṣaṇṇavadanāḥ sarve pañcākṣaṃ śaraṇaṃ yayuḥ || 94 ||</l>
        </lg>
        <p>pañcākṣa uvāca |</p>
        <lg n="095">
          <l>na bhetavyaṃ surā devaṃ darśayāmyadhunā hi vaḥ |</l>
          <l>ityuktā dadṛśuḥ śarvaṃ sahasā te sahomayā |</l>
          <l>na caiva tatpuraṃ vyāsa na siṃhānnāpi kiṃcana || 95 ||</l>
        </lg>
        <lg n="096">
          <l>vepamānā bhayeneśaṃ śaraṇaṃ paryupāgatāḥ |</l>
          <l>tāñcharaṇyaḥ sa bhagavānuvāca prahasaṃstadā |</l>
          <l>āmantrya sarvāndeveśo bhayārtāṃstāndivaukasaḥ || 96 ||</l>
        </lg>
        <lg n="097">
          <l>dṛṣṭā hi vo mama krodhāḥ siṃharūpā bhayānakāḥ |</l>
          <l>ekena teṣāṃ raudreṇa sarve yūyaṃ vinirjitāḥ || 97 ||</l>
        </lg>
        <lg n="098">
          <l>yadi sarvānahaṃ krodhādvisṛjeyaṃ kathaṃcana |</l>
          <l>na bhaveyurasaṃdehātsarve yūyaṃ kṣaṇātsurāḥ || 98 ||</l>
        </lg>
        <lg n="099">
          <l>iyaṃ tu devī yuṣmākaṃ kupitā parvatātmajā |</l>
          <l>etāṃ prasādayata vai nāhaṃ kupyāmi vaḥ surāḥ || 99 ||</l>
        </lg>
        <p>sanatkumāra uvāca |</p>
        <lg n="100">
          <l>evamuktavati svāminyuddhatā tāmralocanā |</l>
          <l>devī devīṃ mukhādghorāṃ sasṛje bhayavardhanīm || 100 ||</l>
        </lg>
        <lg n="101">
          <l>daṃṣṭrākarālavadanāṃ bahupādakarāṅgulim |</l>
          <l>dhanuḥparaśukhaḍgeṣucakraśūlāsidhāriṇīm || 101 ||</l>
        </lg>
        <lg n="102">
          <l>jvaladarkasahasrāṃśutejasā viśvarūpiṇīm |</l>
          <l>daśayojanasāhasrastasyā dehaḥ prakīrtitaḥ || 102 ||</l>
        </lg>
        <lg n="103">
          <l>bhayābhibhūtāste devā vadhyamānāśca sarvaśaḥ |</l>
          <l>na śekuḥ purataḥ sthātuṃ vyāghrānmṛgagaṇā iva || 103 ||</l>
        </lg>
        <lg n="104">
          <l>tato vyathitacittāste kālakarṇyā bhayātsurāḥ |</l>
          <l>bhasmarāśiṃ sthitaṃ pārśve devasya viviśurbhayāt || 104 ||</l>
        </lg>
        <lg n="105">
          <l>tāndṛṣṭvā bhasmakūṭaṃ tu praviṣṭāñcharaṇārthinaḥ |</l>
          <l>surānbhasmaviliptāṅgāndevīṃ devī nyaṣedhayat || 105 ||</l>
        </lg>
        <p>devyuvāca |</p>
        <lg n="106">
          <l>kālakarṇi nivartasva mā vadhīḥ surasattamān |</l>
          <l>ete pāśupatībhūtā bhasmanā digdhamūrtayaḥ || 106 ||</l>
        </lg>
        <lg n="107">
          <l>etatpaśupatiproktaṃ vrataṃ pāśupataṃ purā |</l>
          <l>yadbhasmanā pavitreṇa snānaṃ snānebhya uttamam || 107 ||</l>
        </lg>
        <lg n="108">
          <l>ete bhagavato 'vaśyamanugrāhyāḥ surottamāḥ |</l>
          <l>bhasma yena praviṣṭāstu tasmānmaitānvināśaya || 108 ||</l>
        </lg>
        <lg n="109">
          <l>raudrāḥ paśava ete hi praveśādbhasmano 'dhunā |</l>
          <l>jātāśca gaṇapāḥ sarve hantavyā na tvayeśvari || 109 ||</l>
        </lg>
        <lg n="110">
          <l>naiṣāṃ mṛtyuḥ prabhavati śaṃkarārpitacetasām |</l>
          <l>mayā hyetadvrataṃ pūrvaṃ caritaṃ sārvakāmikam || 110 ||</l>
        </lg>
        <lg n="111">
          <l>ityuktā kālakarṇī tu devyā bhairavarūpiṇī| </l>
          <l>nyavartata surebhyastu kopaṃ tatyāja cotthitam || 111 ||</l>
        </lg>
        <lg n="112">
          <l>kālakarṇīṃ nivṛttāṃ tu dṛṣṭvā te 'pi surāstataḥ |</l>
          <l>śāntaṃ ca bhayamatyugraṃ tuṣṭuvurhimavatsutām || 112 ||</l>
        </lg>
        <p>devā ūcuḥ |</p>
        <lg n="113">
          <l>jayāmāhave durnirīkṣyāmacintyogradṛṣṭiṃ viśālekṣaṇāṃ pītakauśeyavastrāṃ
            mahāśūlaghaṇṭāpatākādhvajāṃ divyagandhājyadhūpapriyāṃ kāladaṇḍāsicarmāgrahastāṃ
            vapāśoṇitāntrāvasāpūrṇabhāṇḍāṃ diśāṃ dakṣiṇāṃ cārucāmīkarābaddhapaṭṭāṃ
            yugāntānalābhekṣaṇāmaṭṭahāsānsṛjantīṃ yathākāmakartrīmanaṅgāyudhāvikṣatāṃ śūrasenānadīṃ
            viśrutāṃ mandarāvāsanityāṃ diviṣṭhāṃ prapadye 'hamekānasīm || 113 ||</l>
        </lg>
        <lg n="114">
          <l>śubhāṃ kiṅkiṇīkāṃ prakīrṇordhvakeśīṃ pradīptāgnisandhyābhrarāgatviṣāṃ
            baddhagodhāṅgulitrāṃ trinetrāṃ jaṭākeśaraktāmbujābaddhamālāṃ viśalyāmanaṅgārinetrolkajāṃ
            hemamālāpinaddhasrajāṃ dīrghaveṇīṃ yaśaḥkīrtiyuktāṃ mayūrāṅgajābaddhacitradhvajāṃ
            śāntikartrīṃ prapadye 'hamekāṃ sadā || 114 ||</l>
        </lg>
        <lg n="115">
          <l>harasyārdhadehādhivāsāṃ prapadye mukholkodbhavāṃ devi-m-ādyāṃ parāṃ pārvatīṃ
            sarvavidyādhidevāṃ gatiṃ || 115 ||</l>
        </lg>
        <lg n="116">
          <l>nīṃ dhyāyamānāṃ dhṛtiṃ devaviprairmahāyogatarkairagamyāṃ viśiṣṭeṣṭaśiṣṭādhivāsāṃ ca
            lakṣmīṃ tarīṃ
            bhūrbhuvaḥsvarjanaḥsatyavairājamāhātmyalokāraṇīmindriyāṇāmahaṃkāratanmātrakartrīṃ
            tamaḥsattvarāgapravṛttiṃ parāṃ ca pravṛttiṃ maheśasya śaktiṃ tathā cetanāṃ
            sarvavijñānacintyāṃ prapadye 'mba devīmumāṃ mātaram || 116 ||</l>
        </lg>
        <lg n="117">
          <l>tathādhyāyamānāḥ sadā dāruṇaṃ cāpi sarvaṃ kṛtaṃ yattvayā tacca no nāśayāmbādya tuṣṭā
            yathā vai tuṣāraṃ mahāsūryadehodbhavā yacca no jātikoṭīsahasreṣu pūrvaṃ kṛtaṃ
            yatkariṣyāma yatkurma tatsarvamevaṃ ca dadyāśca naḥ sarvamarthaṃ sakāmaṃ
            tathārogyamūrjāṃ śriyaṃ jñānavijñānamedhāstathā dhāraṇīṃ tarkamūhāmapohāṃ dhṛtiṃ
            cāryabhāvaṃ gatiṃ caiva divyāṃ tathā dharmanityatvametāṃśca ye cāpyato 'nye guṇāstāṃśca
            sarvāñjuṣasvādya no devi tubhyaṃ namaḥ || 117 ||</l>
        </lg>
        <p>sanatkumāra uvāca |</p>
        <lg n="118">
          <l>evaṃ sā saṃstutā devī devairdivyena cetasā |</l>
          <l>tryambakānugrahāccaiva devāṃstuṣṭābravīdidam || 118 ||</l>
        </lg>
        <p>devyuvāca |</p>
        <lg n="119">
          <l>gacchadhvaṃ vijvarāḥ sarve tuṣṭāhaṃ vo na saṃśayaḥ |</l>
          <l>kopena naḥ punardevā mā vināśo hi vo bhavet || 119 ||</l>
        </lg>
        <p>sanatkumāra uvāca |</p>
        <lg n="120">
          <l>tataḥ sa devaḥ prahasankapardī nīlalohitaḥ |</l>
          <l>prakṛtisthānsurānsarvāṃścakāra suraśatruhā || 120 ||</l>
        </lg>
        <lg n="121">
          <l>uvāca caitāndeveśo gacchadhvaṃ vigatajvarāḥ |</l>
          <l>yajñaiścaiva yadā kṛtyaṃ tadāyaṃ bhavitā hi vaḥ |</l>
        </lg>
        <lg n="122">
          <l>saśirasko 'diteḥ putrā mantreṇānena saṃdhitaḥ || 121 ||</l>
          <l>tataḥ stotraṃ ca mantraṃ ca saṃdhānakaramavyayam |</l>
          <l>dadāvātharvaṇaṃ devaḥ provācedaṃ ca susvaram || 122 ||</l>
        </lg>
        <p>deva uvāca |</p>
        <lg n="123">
          <l>nakṣatrasamatāṃ yātu yajño 'yaṃ surasattamāḥ |</l>
          <l>mṛgānusārī devo 'pi harirasya bhavatvayam || 123 ||</l>
        </lg>
        <lg n="124">
          <l>bhadrakālī hariścaiva gaṇāśceme mahābalāḥ |</l>
          <l>sarve bhadrā bhaviṣyanti yuṣmākamamarāḥ sadā || 124 ||</l>
        </lg>
        <p>sanatkumāra uvāca |</p>
        <lg n="125">
          <l>evamuktā bhagavatā devāste brahmaṇā saha |</l>
          <l>śirobhiḥ praṇatāḥ sarve śarvamūcuridaṃ vacaḥ || 125 ||</l>
        </lg>
        <lg n="126">
          <l>eṣa tāvatkratuśreṣṭhastavaiva bhavatu prabho |</l>
          <l>śarvaḥ surapate deva śatamabhyarcyate 'vyaya |</l>
          <l>bhāgānāṃ sarvayajñeṣu tubhyaṃ sarvaṃ dadāmahe || 126 ||</l>
        </lg>
        <lg n="127">
          <l>evamukto 'tha deveśaḥ suraiḥ sarvaiḥ sureśvaraḥ |</l>
          <l>cakāra rūpaṃ paramaṃ sarvadevamayaṃ śubham || 127 ||</l>
        </lg>
        <lg n="128">
          <l>svātmānaṃ te tadā devā hyapaśyanta maheśvare |</l>
          <l>śirobāhūrupādeṣu pārśvahastodarādiṣu |</l>
          <l>avasthitānmahātmāno munīṃścaiva tapodhanān || 128 ||</l>
        </lg>
        <lg n="129">
          <l>sa tadrūpaṃ tadā kṛtvā devānprovāca śaṃkaraḥ |</l>
          <l>sarve yūyaṃ mahātmāno maccharīrasamudbhavāḥ |</l>
          <l>yuṣmākaṃ ca śarīrāṇi manmayāni prapaśyata || 129 ||</l>
        </lg>
        <lg n="130">
          <l>tataste devatā vyāsa sarvaṃ rudrātmakaṃ jagat |</l>
          <l>ātmanaścāpyapaśyanta vismayāpannacetasaḥ || 130 ||</l>
        </lg>
        <lg n="131">
          <l>evaṃ sa teṣāṃ deveśo darśayitvātmano balam |</l>
          <l>uvāca suraśārdūlāndṛṣṭā hyetā vibhūtayaḥ || 131 ||</l>
        </lg>
        <lg n="132">
          <l>yo yāṃ pūjayate mūrtiṃ bhaktyā paramayā yutaḥ |</l>
          <l>tasya tāṃ mūrtimāsthāya pūjāṃ gṛhṇāmyahaṃ surāḥ || 132 ||</l>
        </lg>
        <lg n="133">
          <l>na bhāgadheyaiḥ kṛtyaṃ me bhāgadheyāni vaḥ surāḥ |</l>
          <l>sarvāṇyeva dadānyadya yāta sarve gatajvarāḥ || 133 ||</l>
        </lg>
        <p>devā ūcuḥ |</p>
        <lg n="134">
          <l>guhyametatparaṃ deva tvayāsmākaṃ nidarśitam |</l>
          <l>evaṃ yo vetsyate martyaḥ sa lokānprāpsyate 'vyayān || 134 ||</l>
        </lg>
        <lg n="135">
          <l>idaṃ ca bhagavansthānaṃ bhadreśvaramiti śrutam |</l>
          <l>bhaviṣyati jagacchreṣṭhaṃ sthānebhyaḥ puṇyakṛttamam || 135 ||</l>
        </lg>
        <lg n="136">
          <l>samantādyojanaṃ caiva rudrakṣetraṃ sanātanam |</l>
          <l>mṛto 'tra gaṇapo deva vallabhaste bhaviṣyati || 136 ||</l>
        </lg>
        <lg n="137">
          <l>yaścemaṃ kīrtayennityaṃ kalyamutthāya yajñahan |</l>
          <l>śrāvayeccāpi dvijebhyaḥ sarvapāpaiḥ pramucyate || 137 ||</l>
        </lg>
        <lg n="138">
          <l>bhadrakarṇahrade cāsminsnātvā yo 'bhyarcayeddharam |</l>
          <l>sādhayitvā caruṃ caiva bhojayedbrāhmaṇaṃ śuciḥ || 138 ||</l>
        </lg>
        <lg n="139">
          <l>sarvapāpavinirmukto yatra tatra mṛto naraḥ |</l>
          <l>modate 'psarasāṃ madhye divi deva ivāparaḥ || 139 ||</l>
        </lg>
        <lg n="140">
          <l>yatra coktaṃ tvayā deva sthitena bhagavanprabho |</l>
          <l>haribhadreti puṇyo 'yaṃ tvatprasādādbhavatvaja || 140 ||</l>
        </lg>
        <lg n="141">
          <l>aśvamedhasya yatpuṇyaṃ samyagiṣṭasya yajñahan |</l>
          <l>tadatra deva bhavatu narasyābhyarcya sarvadā || 141 ||</l>
        </lg>
        <lg n="142">
          <l>parityakṣyati yaścātra kaścitprāṇānnarottamaḥ |</l>
          <l>haribhadrasya sa gaṇo bhaviṣyati mahābalaḥ || 142 ||</l>
        </lg>
        <lg n="143">
          <l>evamastviti sa procya mandaraṃ cārukandaram |</l>
          <l>jagāma bhagavāñcharvaḥ somo gaṇaśatairvṛtaḥ || 143 ||</l>
        </lg>
        <lg n="144">
          <l>devāpi rājñā sahitāstasminsthāne yathāsukham |</l>
          <l>tasthurbrahmā ca viṣṇuśca jagmaturdevapṛṣṭhataḥ || 144 ||</l>
        </lg>
        <lg n="145">
          <l>sa gatvā stokamadhvānamubhābhyāṃ sahitaḥ prabhuḥ |</l>
          <l>nātidūre tataḥ prāha tiṣṭha viṣṇo mahābala || 145 ||</l>
        </lg>
        <lg n="146">
          <l>sa praṇamya tataḥ pādau harasya puruṣottamaḥ |</l>
          <l>tasthāvāmraṃ samālambya sa kubjaḥ samapadyata || 146 ||</l>
        </lg>
        <lg n="147">
          <l>yasmādāmraṃ samālambya tasmindeśe sthito hariḥ |</l>
          <l>nirīkṣamāṇo deveśaṃ deśastasmādabhūdasau || 147 ||</l>
        </lg>
        <lg n="148">
          <l>kubjāmraka iti khyāto viṣṇoḥ kṣetraṃ samṛddhimat |</l>
          <l>puṇyaṃ nivartanānyaṣṭau gosahasraphalapradam || 148 ||</l>
        </lg>
        <lg n="149">
          <l>nātidūraṃ tato gatvā bhūyo devaḥ pitāmaham |</l>
          <l>nivartetyabravīdvyāsa gaganaṃ ca samāviśat || 149 ||</l>
        </lg>
        <lg n="150">
          <l>tasminviyadgate deve brahmā prāñjalirunmukhaḥ |</l>
          <l>pradakṣiṇaṃ samāvṛtya praṇamya prayayau tataḥ || 150 ||</l>
        </lg>
        <lg n="151">
          <l>yasmāttatra haraṃ tena kurvatā vai pradakṣiṇam |</l>
          <l>āvartaḥ svaśarīrasya prakṛtaḥ puṇyakarmaṇā |</l>
          <l>tasmātsa deśo vikhyāto brahmāvarteti śobhanaḥ || 151 ||</l>
        </lg>
        <lg n="152">
          <l>aśvamedhaphalaṃ tatra snātaḥ prāpnoti mānavaḥ |</l>
          <l>sādhayitvā caruṃ cātra bhojayitvā tathā dvijam |</l>
          <l>prāṇānparityajya tato brahmalokamavāpnuyāt || 152 ||</l>
        </lg>
        <lg n="153">
          <l>tato 'bhyetya suraiḥ sārdhaṃ brahmā viṣṇupuraḥsaram |</l>
          <l>bhadreśvare paśupatermahimānamathākarot || 153 ||</l>
        </lg>
        <lg n="154">
          <l>sa liṅgaṃ tatra saṃsthāpya pūjāṃ kṛtvātibhāsvarām |</l>
          <l>bhadrakarṇahrade snātvā saha devairdivaṃ yayau || 154 ||</l>
        </lg>
        <lg n="155">
          <l>taṃ prayāntaṃ tadā dakṣo brahmāṇamidamūcivān |</l>
          <l>kartavyaṃ kiṃ mayā deva mama tadbrūhi pṛcchataḥ || 155 ||</l>
        </lg>
        <p>pitāmaha uvāca |</p>
        <lg n="156">
          <l>prasādaya maheṣvāsaṃ śarvamugraṃ kapardinam |</l>
          <l>tato yajñasamāptiṃ ca lokāṃśca prāpsyase 'kṣayān || 156 ||</l>
        </lg>
        <lg n="157">
          <l>sa evamukto devena brahmaṇā vyāsa tattvataḥ |</l>
          <l>liṅgaṃ kanakhale kṛtvā rudramabhyarcayattadā || 157 ||</l>
        </lg>
        <lg n="158">
          <l>tasya saṃvatsaraśate pūrṇe divye prajāpateḥ |</l>
          <l>mahādevo 'drijāṃ prāha prahasangirimūrdhani || 158 ||</l>
        </lg>
        <lg n="159">
          <l>prācetasātmajo devi sthitastapasi saṃyataḥ |</l>
          <l>paśyainaṃ madgateneśe cetasā samavasthitam || 159 ||</l>
        </lg>
        <lg n="160">
          <l>tato dṛṣṭvā mahādevī vāyubhakṣamavasthitam |</l>
          <l>liṅgaṃ paramayā bhaktyā pūjayantaṃ maheśvaram || 160 ||</l>
        </lg>
        <lg n="161">
          <l>uvāca hṛṣitā devī devaṃ sarvasurārcitam |</l>
          <l>kṛtāñjalipuṭā vyāsa sarvadevapatiṃ patim || 161 ||</l>
        </lg>
        <p>devyuvāca |</p>
        <lg n="162">
          <l>kṣudro 'yaṃ duṣṭacetāśca stabdho mānī ca durmatiḥ |</l>
          <l>diṣṭyā tvayā vinikṛtastvāmeva śaraṇaṃ gataḥ || 162 ||</l>
        </lg>
        <lg n="163">
          <l>tadasya duṣṭabhāvasya prasannasya maheśvara |</l>
          <l>kṣantumarhasi bhaktasya tvāmasyārthe prasādaye || 163 ||</l>
        </lg>
        <p>deva uvāca |</p>
        <lg n="164">
          <l>tvameva devi yacchāsmai varāniṣṭānyathāsukham |</l>
          <l>anujñātā mayā subhru tvamevāsya varaṃ diśa || 164 ||</l>
        </lg>
        <p>sanatkumāra uvāca |</p>
        <lg n="165">
          <l>tatastau devadeveśau saṃgatau sagaṇairvṛtau |</l>
          <l>ūcatuḥ paśya dakṣāvāṃ tuṣṭau divyena cakṣuṣā || 165 ||</l>
        </lg>
        <lg n="166">
          <l>prācetasa mahābhāga varadau sva mahātapaḥ |</l>
          <l>śāpaśāntyarthametatte varaṃ dadmi tavepsitam || 166 ||</l>
        </lg>
        <lg n="167">
          <l>yaste yajño gaṇairdhvastaḥ phalaṃ tasya tvamāpnuhi |</l>
          <l>kāmarūpadharaḥ śrīmāngaṇeśaśca bhavasva me || 167 ||</l>
        </lg>
        <lg n="168">
          <l>akṣayaścāvyayaścaiva duḥkhaśokavivarjitaḥ |</l>
          <l>bhaviṣyasi mahābhāga mama caiva samīpagaḥ || 168 ||</l>
        </lg>
        <p>devyuvāca |</p>
        <lg n="169">
          <l>vṛṇuṣva bhūyaḥ kiṃ cānyatprayacchatu maheśvaraḥ |</l>
          <l>suduṣkaramapi hyeṣa varaṃ dadyāttvayārthitaḥ || 169 ||</l>
        </lg>
        <p>sanatkumāra uvāca |</p>
        <lg n="170">
          <l>evamuktastadā dakṣo himavatsutayā tayā |</l>
          <l>prāñjaliḥ praṇato bhūtvā idamāha mahādyutiḥ || 170 ||</l>
        </lg>
        <p>dakṣa uvāca |</p>
        <lg n="171">
          <l>yo devastribhuvanajanmanāśakartā yaṃ mūḍhā na viduranuktamekameva |</l>
          <l>bhaktānāmaśubhaharaṃ pinākapāṇiṃ taṃ devaṃ śaraṇagatā vayaṃ sabhāryam || 171 ||</l>
        </lg>
        <lg n="172">
          <l>yo 'jñānādasuratayātimānamohānnāsmābhiḥ saha khalu pūjito 'driputryā |</l>
          <l>yaḥ śāpaṃ mama ruṣito dadau sureśastaṃ devaṃ śaraṇagatā vayaṃ sabhāryam || 172 ||</l>
        </lg>
        <lg n="173">
          <l>yaḥ sraṣṭā suragaṇayakṣarākṣasānāṃ nāgānāṃ ditisutadānavendranṝṇām |</l>
          <l>bhūtānāṃ paśumṛgapakṣipannagānāṃ taṃ devaṃ śaraṇagatā vayaṃ sabhāryam || 173 ||</l>
        </lg>
        <lg n="174">
          <l>yaḥ krodhānmahadasṛjadgaṇeśvareśaṃ siṃhendraṃ harimamitaprabhāvarūpam| </l>
          <l>patnīṃ cāpyamitaguṇaprabhāvayuktāṃ taṃ devaṃ śaraṇagatā vayaṃ sabhāryam || 174 ||</l>
        </lg>
        <lg n="175">
          <l>yo devānsahavaruṇānsavittagopānsabrahmānsaśatamakhānsaviṣṇuvāyūn |</l>
          <l>indrāgryānsamunimahāyudhānvijigye taṃ devaṃ śaraṇagatā vayaṃ sabhāryam || 175 ||</l>
        </lg>
        <lg n="176">
          <l>yatkiṃcinmayi kaluṣaṃ kṛtaṃ ca duṣṭaṃ hyajñānādapi ca hi rāgadoṣamohāt |</l>
          <l>tatsarvaṃ mama saha bhāryayādya śarvo viśvātmā kṣamatu mahānubhāvabhāvāt || 176 ||</l>
        </lg>
        <p>sanatkumāra uvāca |</p>
        <lg n="177">
          <l>tata evaṃ sa deveśaṃ stutvā sāsrāvilekṣaṇaḥ |</l>
          <l>prasārya bāhū sarveṇa śarīreṇāpatadbhuvi || 177 ||</l>
        </lg>
        <lg n="178">
          <l>taṃ prapannaṃ tadā devo dakṣaṃ sāsrāvilekṣaṇam |</l>
          <l>saha devyā mahābhāga svayamutthāpayadbalī || 178 ||</l>
        </lg>
        <lg n="179">
          <l>tasyāsrūṇyapatanbhūmau bindubhūtāni tatra vai |</l>
          <l>tāni samprati viprendra nadī tu samapadyata || 179 ||</l>
        </lg>
        <lg n="180">
          <l>tāmuvāca mahādevo nadīṃ vai puṇyalakṣaṇām |</l>
          <l>arjunādasrubindostvaṃ yasmādeva viniḥsṛtā |</l>
          <l>tasmātkhyātā bhavitrī tvamarjunā nāmataḥ śubhā || 180 ||</l>
        </lg>
        <lg n="181">
          <l>parva parva samāsādya vahiṣyasi mahāyaśe |</l>
          <l>aśvamedhaphalaṃ cāpi tvayi snāto hyavāpsyati || 181 ||</l>
        </lg>
        <lg n="182">
          <l>mṛtaśca tava tīre 'sminniyamenetareṇa vā |</l>
          <l>na punarjanma mānuṣye durgatiṃ copalapsyate || 182 ||</l>
        </lg>
        <lg n="183">
          <l>trirātropoṣito yaśca caruṃ kṛtvā nivedya ca |</l>
          <l>brāhmaṇaṃ bhojayetsnātastvayi so 'pi gamiṣyati |</l>
          <l>gavāṃ lokaṃ mahātejā na ca tasmātpatiṣyati || 183 ||</l>
        </lg>
        <lg n="184">
          <l>evaṃ sa sṛṣṭvā saritaṃ kṛtvā caivāpyanugraham |</l>
          <l>tamāśvāsya sureśastu dakṣaṃ prāha nṛpaṃ tadā || 184 ||</l>
        </lg>
        <lg n="185">
          <l>gataṃ tasmādbhayaṃ te 'stu gaṇeśo me bhava priyaḥ |</l>
          <l>brūhi kiṃ te punaḥ sādho dadāni varamīpsitam || 185 ||</l>
        </lg>
        <p>sanatkumāra uvāca |</p>
        <lg n="186">
          <l>atha dakṣastadovāca praṇamya śubhayā girā |</l>
          <l>bhūyo bhūyaḥ samāśvāsya nirīkṣya ca punaḥ punaḥ || 186 ||</l>
        </lg>
        <p>dakṣa uvāca |</p>
        <lg n="187">
          <l>yadi tuṣṭo 'si me deva bhavatvatra tavāvyaya |</l>
          <l>sthānaṃ puṇyaṃ pavitraṃ ca vara eṣo 'stu me śiva || 187 ||</l>
        </lg>
        <p>deva uvāca |</p>
        <lg n="188">
          <l>ete ca munikanye dve tapa āsthāya duṣkaram |</l>
          <l>kaṇaiḥ saṃvatsare pūrṇe khalena ca yato 'śanam |</l>
          <l>kṛtavatyau mahābhāge tvaṃ ca dakṣa yataḥ sthitaḥ || 188 ||</l>
        </lg>
        <lg n="189">
          <l>idaṃ kanakhalaṃ tasmānmama sthānaṃ bhaviṣyati |</l>
          <l>tīrthaṃ caiva mahatpuṇyaṃ gaṅgāsāgarasaṃmitam || 189 ||</l>
        </lg>
        <lg n="190">
          <l>nātra pāpā na ca śaṭhā nāstikā na ca māninaḥ |</l>
          <l>lapsyante vai sadāgantuṃ na ca vastuṃ kathaṃcana |</l>
          <l>mṛto 'tra na punarjanma lapsyate mama tejasā || 190 ||</l>
        </lg>
        <lg n="191">
          <l>atrābhigamya snātvā ca caruṃ kṛtvā tathaiva va |</l>
          <l>sarvapāpavinirmuktaḥ śakraloke mahīyate || 191 ||</l>
        </lg>
        <lg n="192">
          <l>tato gaṇapatiṃ tatra haribhadramayojayat |</l>
          <l>kālīṃ cāsmai dadau prīto bhāryāṃ sarvaguṇoditām || 192 ||</l>
        </lg>
        <lg n="193">
          <l>varāṃśca vipulāndivyāndvīpaṃ cāpi ghṛtodakam |</l>
          <l>bāhujebhyaśca subahūngaṇebhyaḥ pradadau varān || 193 ||</l>
        </lg>
        <p>sanatkumāra uvāca |</p>
        <lg n="194">
          <l>evaṃ sa dakṣayajño vai vidhvasto vyāsa śambhunā |</l>
          <l>yajñasya ca śiraśchinnaṃ yathaitatkathitaṃ tava || 194 ||</l>
        </lg>
        <p>vyāsa uvāca |</p>
        <lg n="195">
          <l>sā devīmukhajā divyā ghorā devabhayaṃkarī |</l>
          <l>kva vā gatā kathaṃ vāpi hyetadicchāmi veditum || 195 ||</l>
        </lg>
        <p>sanatkumāra uvāca |</p>
        <lg n="196">
          <l>stutā yadā bhagavatī praṇataiḥ surasattamaiḥ |</l>
          <l>tadāsyajāmbikāṃ prāha brūhi kiṃ karavāṇyaham || 196 ||</l>
        </lg>
        <lg n="197">
          <l>tato brahmā mahādevīṃ praṇamya bahumānataḥ |</l>
          <l>uvāca duhitṛtve me bhavatveṣā sureśvari || 197 ||</l>
        </lg>
        <lg n="198">
          <l>evamastvityumā procya tāṃ devīṃ pradadau sutām |</l>
          <l>mṛtyustvamiti so 'pyuktvā ghore karmaṇyayojayat |</l>
          <l>sarvaprāṇabhṛtāṃ devīṃ prāṇāpaharaṇe śubhām || 198 ||</l>
        </lg>
        <lg n="199">
          <l>sāpi tatkāryakaraṇe niyuktā brahmaṇā svayam |</l>
          <l>udvavāha sadeveśā sadodyuktā tvayā mayā || 199 ||</l>
        </lg>
        <lg n="200">
          <l>-- -- -- -- -- -- -- -- -- -- -- -- -- -- -- -- |</l>
          <l>-- -- -- -- -- -- -- -- -- -- -- -- -- -- -- -- || 200 ||</l>
        </lg>
        <lg n="201">
          <l>ya imaṃ dakṣayajñasya vidhvaṃsanamanuttamam |</l>
          <l>bhadreśvarapratiṣṭhāṃ ca dakṣānugrahameva ca || 201 ||</l>
        </lg>
        <lg n="202">
          <l>paṭheta śṛṇuyādvāpi śrāvayīta dvijānapi |</l>
          <l>sarvapāpavinirmuktaḥ svargaloke mahīyate || 202 ||</l>
        </lg>
        <lg n="203">
          <l>madanapurahutāśaṃ candralekhojjvalāṅgam |</l>
          <l>śaraṇamupagato 'haṃ śaṃkaraṃ śarmahetoḥ || 203 ||</l>
        </lg>
        <trailer>iti skandapurāṇe dvātriṃśo 'dhyāyaḥ || </trailer>
      </div>
      <div n="033" type="chapter">
        <p>sanatkumāra uvāca |</p>
        <lg n="001">
          <l>yathā tu vṛṣabho devamavahanmunipuṅgava |</l>
          <l>tatte 'haṃ saṃpravakṣyāmi namaskṛtvā vṛṣadhvajam || 1 ||</l>
        </lg>
        <lg n="002">
          <l>pūrvameva mahāsattvo dharmo yajñasahāyavān |</l>
          <l>tatāpa vipulaṃ vyāsa tapaḥ paramaduścaram || 2 ||</l>
        </lg>
        <lg n="003">
          <l>himavantaṃ giriṃ prāpya vāyvāhārau babhūvatuḥ |</l>
          <l>varṣāṇāṃ tu sahasrāṇi daśa dvādaśa caiva hi |</l>
          <l>mānuṣāṇi tato bhūyaḥ śākāhārau babhūvatuḥ || 3 ||</l>
        </lg>
        <lg n="004">
          <l>tataścirāttayordevo gaṇaiḥ saha mahādyutiḥ |</l>
          <l>sarvaiḥ samānarūpaistairdarśanaṃ pradadau haraḥ || 4 ||</l>
        </lg>
        <lg n="005">
          <l>tāṃstau maheśvarāndṛṣṭvā bahūnvai sadṛśaprabhān |</l>
          <l>parasparamamanyetāṃ ko nveṣāmīśvaro bhavet || 5 ||</l>
        </lg>
        <lg n="006">
          <l>tau tadā vīkṣya saṃmantrya smṛtvā caiva punaḥ punaḥ |</l>
          <l>madhye maheśvaraṃ teṣāṃ menāte tejasāṃ nidhim || 6 ||</l>
        </lg>
        <lg n="007">
          <l>tau taṃ madhye bhavaṃ devaṃ praṇamya bahumānataḥ |</l>
          <l>śirasorañjaliṃ kṛtvā tuṣṭuvāte 'mitaujasau || 7 ||</l>
        </lg>
        <lg n="008">
          <l>namastrailokyanāthāya digvāsāyāmṛtātmane |</l>
          <l>catuṣpathanivāsāya catuṣpatharatāya ca || 8 ||</l>
        </lg>
        <lg n="009">
          <l>caturvyūhāya devāya trinetrāya bhavāya ca |</l>
          <l>caturmukhāya śuddhāya jalāntaravicāriṇe || 9 ||</l>
        </lg>
        <lg n="010">
          <l>indrānugrahakartre ca brahmānugrahakāriṇe |</l>
          <l>ūrdhvaliṅgāya devāya madanāyāmadāya ca || 10 ||</l>
        </lg>
        <lg n="011">
          <l>namo hiraṇyavarṇāya sūryākṣāya tathaiva ca |</l>
          <l>namaḥ pavitrakeśāya dīrghajihvāya caiva hi || 11 ||</l>
        </lg>
        <lg n="012">
          <l>namaste naikapādāya ekākṣāya namo namaḥ |</l>
          <l>namaḥ sahasraghaṇṭāya sahasrākṣāya vai namaḥ || 12 ||</l>
        </lg>
        <lg n="013">
          <l>namaḥ pinākine caiva dhvajine ca namo namaḥ |</l>
          <l>namaḥ sahasraśīrṣāya saṃvartāya namo namaḥ || 13 ||</l>
        </lg>
        <lg n="014">
          <l>namaḥ stavyāya vai nityaṃ śatrughnāya namo namaḥ |</l>
          <l>namo bhavāya bhavyāya bhāvanāya namo namaḥ || 14 ||</l>
        </lg>
        <lg n="015">
          <l>namo varāya vai nityaṃ varadāya tathaiva ca |</l>
          <l>gokarṇāya namo nityamaiśvaryapataye namaḥ || 15 ||</l>
        </lg>
        <lg n="016">
          <l>namo 'stu viṣvaksenāya prabhāsāya namastathā |</l>
          <l>namo 'stu te 'nnadāyaiva prāṇadāya namo 'stu te || 16 ||</l>
        </lg>
        <lg n="017">
          <l>namaḥ pravartakāyaiva padmamālāya vai namaḥ |</l>
          <l>namo mahāravāyaiva bhairavāya namo namaḥ || 17 ||</l>
        </lg>
        <lg n="018">
          <l>namaścaturmukhāyaiva mahādevāya vai namaḥ |</l>
          <l>namo 'stu brahmaṇe caiva dhruvāyaivācalāya ca || 18 ||</l>
        </lg>
        <lg n="019">
          <l>namo 'stu nārīrūpāya subhagāya namo namaḥ |</l>
          <l>madhyamāya namaste 'stu namaste sarvatastathā || 19 ||</l>
        </lg>
        <lg n="020">
          <l>namo 'numantā mantā tvaṃ sarvabhūtapravartakaḥ |</l>
          <l>āvayorīpsitānkāmānvidhatsva bhuvaneśvara || 20 ||</l>
        </lg>
        <p>sanatkumāra uvāca |</p>
        <lg n="021">
          <l>yo 'nena stauti vai nityaṃ niyamena samanvitaḥ |</l>
          <l>sarvakāmaiḥ sa saṃpanno yatheṣṭāṃ gatimāpnuyāt || 21 ||</l>
        </lg>
        <p>sanatkumāra uvāca |</p>
        <lg n="022">
          <l>atha devastu tānsarvānanayatprakṛtiṃ gaṇān |</l>
          <l>nandinaṃ caiva devīṃ ca svayaṃ cātmānamacyutam |</l>
          <l>uvāca caitau tuṣṭo 'smi gṛhyatāmīpsito varaḥ || 22 ||</l>
        </lg>
        <p>devāvūcatuḥ |</p>
        <lg n="023">
          <l>yadi tuṣṭo 'si deveśa yadi deyo varaśca nau |</l>
          <l>jātyantaragatau nityaṃ vaheva tvāṃ sureśvara || 23 ||</l>
        </lg>
        <lg n="024">
          <l>idaṃ ca guhyaṃ sthānaṃ nau tapasātīva bhāvitam |</l>
          <l>tava caiva prasādena bhavetpuṇyaṃ sureśvara || 24 ||</l>
        </lg>
        <p>deva uvāca |</p>
        <lg n="025">
          <l>idaṃ me paramaṃ guhyaṃ bhavitṛ sthānamuttamam |</l>
          <l>pañceṣukṣepamātraṃ vai mṛto 'tra gaṇapo bhavet || 25 ||</l>
        </lg>
        <lg n="026">
          <l>yasmānmadhye bhavo 'smīti yuvayorarcitaḥ sthitaḥ |</l>
          <l>tasmānnāmnā tu vikhyātamidaṃ bhavatu madhyamam || 26 ||</l>
        </lg>
        <lg n="027">
          <l>yuvāṃ jātyantaraṃ prāpya pūjitau balavattarau |</l>
          <l>vāhanatvaṃ samāsādya lokānsaṃdhārayiṣyathaḥ || 27 ||</l>
        </lg>
        <p>sanatkumāra uvāca |</p>
        <lg n="028">
          <l>tata evaṃ tadā devastāvuktvā devasattamau |</l>
          <l>jagāma gaṇapaiḥ sārdhaṃ mandaraṃ hemakandaram || 28 ||</l>
        </lg>
        <lg n="029">
          <l>gate 'tha deve sagaṇe kālena bahunā tataḥ |</l>
          <l>manvantare 'sminsurabhī rudramārādhayacchubhā || 29 ||</l>
        </lg>
        <lg n="030">
          <l>tayā varṣasahasreṇa tapasā toṣito bhavaḥ |</l>
          <l>jagāma darśanaṃ vyāsa varado 'smīti cābravīt || 30 ||</l>
        </lg>
        <lg n="031">
          <l>sā vavre putramatulaṃ sarvaprāṇabhṛtāṃ varam |</l>
          <l>putrāṃścānyānmahāsattvānyājñiyānsurasattamān || 31 ||</l>
        </lg>
        <lg n="032">
          <l>tathā duhitaraścānyā jagaddhātryaḥ suśobhanāḥ |</l>
          <l>tataḥ sarvaṃ dadau devo hyadṛśyatvaṃ jagāma ca || 32 ||</l>
        </lg>
        <lg n="033">
          <l>tasmingate mahādeve surabhī dīptatejasam |</l>
          <l>sarvabhūtāgrajaṃ putraṃ vṛṣabhaṃ samasūyata || 33 ||</l>
        </lg>
        <lg n="034">
          <l>ekādaśa tathā rudrānvṛṣabhasyānujāñchubhān |</l>
          <l>sapta kanyāśca tā gāvo jagaddhātryaḥ prasūyata || 34 ||</l>
        </lg>
        <lg n="035">
          <l>vṛṣabhaḥ sa tu saṃgatya nityaṃ prātaḥ kṛtāhnikaḥ |</l>
          <l>pitaraṃ mātaraṃ caiva tathaiva ca pitāmaham |</l>
          <l>abhivādya yayau śubhraścaturdiggajasevitam || 35 ||</l>
        </lg>
        <lg n="036">
          <l>vanaṃ siddhagaṇāvāsaṃ yatra sā hyamṛtodbhavā |</l>
          <l>dūrvāmṛtarasā divyā chinnadagdhaprarohiṇī || 36 ||</l>
        </lg>
        <lg n="037">
          <l>sa kadācidvane tasmiṃścaraṃstaptastṛṣārditaḥ |</l>
          <l>jagāma sāgaraṃ pātuṃ vṛṣarāṭ surabhīsutaḥ || 37 ||</l>
        </lg>
        <lg n="038">
          <l>so 'vagāhya mahāgrāsaḥ sāgarasya tadā mahat |</l>
          <l>madhyaṃ vyādāya vadanaṃ sajhaṣaṃ satimiṃgilam |</l>
          <l>apibatsāgarajalaṃ na ca tṛptimupāgamat || 38 ||</l>
        </lg>
        <lg n="039">
          <l>tasminpīyati daityendrāḥ saṃnaddhāḥ sāsimārgaṇāḥ |</l>
          <l>sadhanuṣpāṇayaḥ sarve sahasrāṇi caturdaśa || 39 ||</l>
        </lg>
        <lg n="040">
          <l>niṣpetuḥ śakrasaṃkāśā yamakālānalopamāḥ |</l>
          <l>mayaputrā mahāsattvā vṛṣabhaṃ prati vegitāḥ || 40 ||</l>
        </lg>
        <lg n="041">
          <l>tāṃstathā ruṣitāndaityānsāsimudgaratomarān |</l>
          <l>sahaiva sāgarāmbhobhirapibatsa mahābalaḥ || 41 ||</l>
        </lg>
        <lg n="042">
          <l>tānpītānpīyamānāṃśca dṛṣṭvā hyarṇavavāsinaḥ |</l>
          <l>vitresuḥ sahasā sarve vineduścāpi duḥkhitāḥ || 42 ||</l>
        </lg>
        <lg n="043">
          <l>tataḥ samudro bhagavānpīyamānaḥ suduḥkhitaḥ |</l>
          <l>vaḍavāmukhamāgatya saṃvartaṃ śaraṇaṃ yayau || 43 ||</l>
        </lg>
        <lg n="044">
          <l>sa cānalaḥ susaṃrabdho dattvā tasmai mahābalaḥ |</l>
          <l>abhayaṃ vṛṣamāgatya provācedaṃ kṛtāñjaliḥ || 44 ||</l>
        </lg>
        <p>saṃvarta uvāca |</p>
        <lg n="045">
          <l>sarvabhūtaśaraṇyo 'yaṃ daityānāṃ cālayaḥ śubhaḥ |</l>
          <l>nainaṃ hīnaṃ bhavānadbhiḥ kartumarhasi vīryavān || 45 ||</l>
        </lg>
        <p>vṛṣa uvāca |</p>
        <lg n="046">
          <l>na me matirabhūdagne niḥśeṣaṃ kartumambudhim |</l>
          <l>bhavāṃstvasya yato mantā kariṣye 'haṃ tato 'dya vai || 46 ||</l>
        </lg>
        <lg n="047">
          <l>yaste darpaśca garvaśca yadbalaṃ yacca pauruṣam |</l>
          <l>tanme darśaya havyeśa pibāmyenaṃ tavāgrataḥ || 47 ||</l>
        </lg>
        <lg n="048">
          <l>evamuktvā vṛṣendrastu vaḍavāmukhavāsinam |</l>
          <l>saṃrabdhaḥ sāgaraṃ pātuṃ niḥśeṣamupacakrame || 48 ||</l>
        </lg>
        <p>anala uvāca |</p>
        <lg n="049">
          <l>na me tvaṃ pratimaḥ śatrurna ca vairaṃ tvayā hi me |</l>
          <l>yattu kṛtyaṃ samārabdhastatkariṣye tathā hyaham || 49 ||</l>
        </lg>
        <lg n="050">
          <l>na tvaṃ pāsyasi rakṣiṣye sāgaraṃ mama saṃnidhau |</l>
          <l>ahaṃ tvāṃ vārayiṣyāmi surabhīsuta katthana || 50 ||</l>
        </lg>
        <p>sanatkumāra uvāca |</p>
        <lg n="051">
          <l>tatastaṃ bhagavānvahnirupasṛtya mahādyutiḥ |</l>
          <l>gale jagrāha balavānna cacāla tataḥ sa ca || 51 ||</l>
        </lg>
        <lg n="052">
          <l>yatpītaṃ chardayāmāsa tattoyaṃ dānavairvinā |</l>
          <l>audareṇāgninā tasya te dagdhāḥ sarva eva hi || 52 ||</l>
        </lg>
        <p>sanatkumāra uvāca |</p>
        <lg n="053">
          <l>tataḥ saṃvartako vahnirnigṛhītaṃ kakudminam |</l>
          <l>visṛjyovāca gaccheti na tvāṃ hanmi vṛṣeśvara || 53 ||</l>
        </lg>
        <lg n="054">
          <l>śaktastavāhaṃ dahane hyaśakto me bhavānvadhe |</l>
          <l>tathāpyahaṃ na garjāmi garjitaiḥ kiṃ balīyasām || 54 ||</l>
        </lg>
        <p>sanatkumāra uvāca |</p>
        <lg n="055">
          <l>visṛjya vṛṣabhaṃ vahnirāśu yātaḥ svamālayam |</l>
          <l>vṛṣabho 'pi jagāmaiva duḥkhaśokābhisaṃvṛtaḥ || 55 ||</l>
        </lg>
        <lg n="056">
          <l>so 'vamānena tejasvī mahokṣaḥ surabhīsutaḥ |</l>
          <l>duḥkhena cātisannātmā jagāmaivaṃ vicintayan || 56 ||</l>
        </lg>
        <lg n="057">
          <l>abalo 'haṃ balī vahniryenāsmi nikṛtastathā |</l>
          <l>jīviteśena bhūtvā ca nāhaṃ prāṇairviyojitaḥ || 57 ||</l>
        </lg>
        <lg n="058">
          <l>moghaṃ mama balaṃ sarvaṃ tathā caivābhigarjitam |</l>
          <l>śarajjaladharasyeva vihīnasyādbhirambare || 58 ||</l>
        </lg>
        <lg n="059">
          <l>adya prāṇānahaṃ tyakṣye niyato vratamāsthitaḥ |</l>
          <l>yathā na punarevaṃ me mānabhaṅgo bhaviṣyati || 59 ||</l>
        </lg>
        <lg n="060">
          <l>śatrūṇāṃ nigṛhītasya durbalasya durātmanām |</l>
          <l>jīvitānmaraṇaṃ manye viśiṣṭaṃ jīvitena kim || 60 ||</l>
        </lg>
        <lg n="061">
          <l>sa evaṃ cintayannukṣā vācaṃ śuśrāva khācchubhām |</l>
          <l>saurabheya na bhetavyaṃ yadbravīmi kuruṣva tat || 61 ||</l>
        </lg>
        <lg n="062">
          <l>rudraṃ sarvasureśānaṃ sarvebhyo balavattaram |</l>
          <l>taṃ prapadyasva deveśaṃ tato jeṣyasi pāvakam || 62 ||</l>
        </lg>
        <lg n="063">
          <l>sa sraṣṭā sarvabhūtānāṃ brahmādīnāṃ na saṃśayaḥ |</l>
          <l>sa te duḥkhamidaṃ sarvaṃ vyapaneṣyati govṛṣa || 63 ||</l>
        </lg>
        <p>sanatkumāra uvāca |</p>
        <lg n="064">
          <l>etacchrutvā mahātejāḥ sādhyasya sumahātmanaḥ |</l>
          <l>himavantaṃ giriṃ prāpya tatāpa vipulaṃ tapaḥ || 64 ||</l>
        </lg>
        <lg n="065">
          <l>tasya varṣasahasreṇa tatparasya tadāśiṣaḥ |</l>
          <l>bhagavānsarvabhūteśaḥ sāmbaḥ sagaṇa ūcivān || 65 ||</l>
        </lg>
        <p>deva uvāca |</p>
        <lg n="066">
          <l>saurabheya mahābhāga tuṣṭo 'smi tava putraka |</l>
          <l>iṣṭānbrūhi varānvatsa dāsye tānsubahūnapi || 66 ||</l>
        </lg>
        <p>sanatkumāra uvāca |</p>
        <lg n="067">
          <l>tataḥ sa devaṃ saṃdṛśya sāmbaṃ sagaṇamīśvaram |</l>
          <l>praṇamya śirasā pādau prāñjaliḥ susamāhitaḥ || 67 ||</l>
        </lg>
        <lg n="068">
          <l>bhūyo bhūyo nirīkṣyainaṃ praṇamya ca punaḥ punaḥ |</l>
          <l>uvāca tapaso 'kṣayyamiccheyaṃ vai jagatpate || 68 ||</l>
        </lg>
        <lg n="069">
          <l>balaṃ cānuttamaṃ deva yogaiśvaryaṃ tathākṣayam |</l>
          <l>tvadīyo vāhanaścāhamagninaivaṃ vimānitaḥ || 69 ||</l>
        </lg>
        <lg n="070">
          <l>saṃvartakānalaṃ caiva vaḍavāmukhavāsinam |</l>
          <l>draṣṭumicchāmi deveśa nigṛhītaṃ tvayāvyaya || 70 ||</l>
        </lg>
        <p>sanatkumāra uvāca |</p>
        <lg n="071">
          <l>evamuktastu tāndattvā varānsatyavatīsuta |</l>
          <l>vāmapārśvaṃ tadāmṛjya rudramekaṃ sasarja ha || 71 ||</l>
        </lg>
        <lg n="072">
          <l>kirīṭamālinaṃ tryakṣaṃ kuṇḍalāṅgadabhūṣaṇam |</l>
          <l>mahoraskaṃ kavacinaṃ dhanurhastaṃ mahābalam |</l>
          <l>baddhagodhāṅgulitraṃ ca khaḍgadivyāstradhāriṇam || 72 ||</l>
        </lg>
        <lg n="073">
          <l>tamāha rudro gaccheti vaḍavāmukhavāsinam |</l>
          <l>saṃvartakānalaṃ baddhvā visphurantamihānaya || 73 ||</l>
        </lg>
        <lg n="074">
          <l>vanditvā caraṇau tasya somasya gaṇanāyakaḥ |</l>
          <l>jagāma sāgaraṃ vegāddadarśa ca hutāśanam || 74 ||</l>
        </lg>
        <lg n="075">
          <l>sa yuddhaṃ balavānkṛtvā sughoraṃ romaharṣaṇam |</l>
          <l>saṃvartakānalaṃ baddhvā devapārśvamupānayat || 75 ||</l>
        </lg>
        <p>vyāsa uvāca |</p>
        <lg n="076">
          <l>kīdṛktadyuddhamabhavatkirīṭeḥ pāvakasya ca |</l>
          <l>etadicchāmi vijñātuṃ vada tvaṃ vadatāṃ vara || 76 ||</l>
        </lg>
        <p>sanatkumāra uvāca |</p>
        <lg n="077">
          <l>sa gatvā gaṇapaḥ kruddhaḥ saṃvartakamathānalam |</l>
          <l>uvāca krodharaktākṣastadā vacanamarthavat || 77 ||</l>
        </lg>
        <lg n="078">
          <l>svāmī sarvasya jagato devaścandrārdhabhūṣaṇaḥ |</l>
          <l>ājñāpayati vahne tvaṃ vṛṣamevaṃ prasādaya || 78 ||</l>
        </lg>
        <lg n="079">
          <l>praṇato 'smīti taṃ brūhi vṛṣabhaṃ sasuhṛjjanaḥ |</l>
          <l>nideśe tiṣṭha caivāsya yatkartavyaṃ ca tatkuru || 79 ||</l>
        </lg>
        <lg n="080">
          <l>evamukto 'nalaḥ śrutvā devadevasya tadvacaḥ |</l>
          <l>uvāca nātisaṃhṛṣṭa idaṃ vacanamarthavat || 80 ||</l>
        </lg>
        <lg n="081">
          <l>niyojyo devadevasya tasyaivāhaṃ sahānugaḥ |</l>
          <l>na ca māṃ sa niyuktveha yokṣyate 'nyatra karhicit || 81 ||</l>
        </lg>
        <lg n="082">
          <l>gaccha madvacanādbrūhi bhagavantaṃ trilocanam |</l>
          <l>yadi māṃ vakṣyati punaḥ kariṣye 'haṃ tatastathā || 82 ||</l>
        </lg>
        <p>gaṇeśvara uvāca |</p>
        <lg n="083">
          <l>bāliśā bata ye 'prājñā balajñānabahiṣkṛtāḥ |</l>
          <l>ta evamuktā gacchanti yathā māṃ tvaṃ prabhāṣase || 83 ||</l>
        </lg>
        <lg n="084">
          <l>sakṛdājñā balavatāṃ sakṛtprabhavatāmapi| </l>
          <l>dūtaścāpi sa vai śreṣṭho yo bhavedarthasādhakaḥ || 84 ||</l>
        </lg>
        <lg n="085">
          <l>so 'haṃ balavatā tena lokakartrā pinākinā |</l>
          <l>dūtaḥ sarvārthasiddhyarthaṃ prahito balavāniha || 85 ||</l>
        </lg>
        <lg n="086">
          <l>na cedvaco me kartāsi baddhvā tvāhaṃ tato 'dya vai |</l>
          <l>visphurantaṃ mahāpāśairneṣyāmi dyubhṛto 'ntikam || 86 ||</l>
        </lg>
        <p>sanatkumāra uvāca |</p>
        <lg n="087">
          <l>sa evamuktastejasvī krodhadīptānalekṣaṇaḥ |</l>
          <l>gaṇapaṃ prati dudrāva tiṣṭha tiṣṭheti cābravīt || 87 ||</l>
        </lg>
        <lg n="088">
          <l>tamāpatantaṃ vegena parjanyāstreṇa so balī |</l>
          <l>tāḍayāmāsa balavānsa prajajvāla vegavān || 88 ||</l>
        </lg>
        <lg n="089">
          <l>jvalantaṃ taṃ tadābhyāsamāgataṃ krodhamūrchitam |</l>
          <l>aśanyastreṇa mahatā sa jaghāna stanāntare || 89 ||</l>
        </lg>
        <lg n="090">
          <l>abhyāhatastato 'streṇa tejovānapi mūrchitaḥ |</l>
          <l>tasthau muhūrtaṃ saṃvigno vidhūmo dahaneśvaraḥ || 90 ||</l>
        </lg>
        <lg n="091">
          <l>tatastaṃ rudrapāśena babandha karayostadā |</l>
          <l>visphurantaṃ mahāvahniṃ gaṇapaḥ krodhamūrchitaḥ || 91 ||</l>
        </lg>
        <lg n="092">
          <l>taṃ baddhaṃ pāśavaryeṇa patitaṃ vīkṣya caiva hi |</l>
          <l>tasya putrasuhṛdvargā vividhāyudhapāṇayaḥ |</l>
          <l>dudruvurgaṇapaṃ kruddhāḥ śataśo 'tha sahasraśaḥ || 92 ||</l>
        </lg>
        <lg n="093">
          <l>tānapyasau vinirjitya gaṇapastaṃ hutāśanam |</l>
          <l>upaninye harāyāśu paśuṃ medhyamivādhvare || 93 ||</l>
        </lg>
        <lg n="094">
          <l>tamānītaṃ mahādevaḥ saṃprekṣyārṇavabhojanam |</l>
          <l>uvāca vṛṣabhaṃ brūhi kimasya kriyatāmiti || 94 ||</l>
        </lg>
        <lg n="095">
          <l>sa taṃ kṛpaṇamālakṣya mahokṣā dīnacetasam |</l>
          <l>praṇamya śirasā pādāvidamāha kṛtāñjaliḥ || 95 ||</l>
        </lg>
        <lg n="096">
          <l>bhagavandevadeveśa sarvalokamaheśvara |</l>
          <l>dṛṣṭametattava vibho māhātmyaṃ sadasatpate || 96 ||</l>
        </lg>
        <lg n="097">
          <l>dīno 'yaṃ kṛpaṇaścāpi hyabalaśca mahābala |</l>
          <l>visṛjyatāṃ suraśreṣṭha hata eṣa na saṃśayaḥ || 97 ||</l>
        </lg>
        <lg n="098">
          <l>putrā hyasya hatāḥ sarve suhṛdaścaiva sarvaśaḥ |</l>
          <l>dīnasyāsya na me deva vadha iṣṭo vimucyatām || 98 ||</l>
        </lg>
        <lg n="099">
          <l>etadvaco maheśo vai vṛṣabhasyābhibhāṣitam |</l>
          <l>śrutvā tuṣṭaḥ prahasyainaṃ dahanaṃ vyasṛjattadā || 99 ||</l>
        </lg>
        <lg n="100">
          <l>rudraṃ taṃ ca jarāśokajanmamṛtyuvivarjitam |</l>
          <l>gaṇeśvarapatiṃ kṛtvā dvīpamasmai dadatprabhuḥ |</l>
          <l>manoramaṇamityeva nāmnā khyātaṃ maharddhimat || 100 ||</l>
        </lg>
        <lg n="101">
          <l>divyaṃ kāmagamaṃ vyāsa bhavanairupaśobhitam |</l>
          <l>jāmbūnadamayaiḥ śubhraiḥ sarvakāmasamanvitaiḥ || 101 ||</l>
        </lg>
        <lg n="102">
          <l>tasminkāle tadā devāḥ sarve brahmapuraḥsarāḥ |</l>
          <l>devadevaṃ samāgamya vākyamūcuryathārthavat || 102 ||</l>
        </lg>
        <lg n="103">
          <l>bhagavandevatārighna vṛṣo 'yaṃ devasattama |</l>
          <l>tvayā hyadhyāsitaḥ pūrvaṃ nādenāpūrayadbalī |</l>
          <l>trailokyamakhilaṃ darpādasvasthaṃ kṛtavānprabho || 103 ||</l>
        </lg>
        <lg n="104">
          <l>vegena ca diśaḥ sarvā vimānaiḥ saha bhūtapa |</l>
          <l>bhrāmayanvivaśaṃ nādādgagane saṃcacāra ha || 104 ||</l>
        </lg>
        <lg n="105">
          <l>adhunā varalabdhaśca asmānbhūyastathaiva ha |</l>
          <l>yathā na kurute deva upāyaḥ saṃvidhīyatām || 105 ||</l>
        </lg>
        <lg n="106">
          <l>tvaṃ no gatiśca deveśa śaraṇaṃ caiva bhūtapa |</l>
          <l>sadā bhayābhibhūtānāṃ tvaṃ trātā sarvaśaḥ prabho || 106 ||</l>
        </lg>
        <p>deva uvāca |</p>
        <lg n="107">
          <l>yathā bhayaṃ na bhavati yathā svasthāśca nityaśaḥ |</l>
          <l>lokā bhavanti sarve vai tathā hi vidadhāmi vaḥ || 107 ||</l>
        </lg>
        <lg n="108">
          <l>tataḥ sa bhagavānvyāsa devadevo mahādyutiḥ |</l>
          <l>asṛjadvaradānārthaṃ gaṇeśaṃ cārukuṇḍalam || 108 ||</l>
        </lg>
        <lg n="109">
          <l>ā karṇāddāritāsyaṃ ca mahākāyaṃ mahābalam |</l>
          <l>mahāparighabāhuṃ ca vajrasaṃhananaṃ dṛḍham || 109 ||</l>
        </lg>
        <lg n="110">
          <l>mahādaṃṣṭraṃ mahoraskaṃ mahākhaḍgadhanurdharam |</l>
          <l>dīptāṅgārakanetraṃ ca trinetraṃ kavacojjvalam || 110 ||</l>
        </lg>
        <lg n="111">
          <l>bibhrantamakṣayau 'tyarthamiṣudhī carmavāsasam |</l>
          <l>śaramekena hastena dhanurekena codvahan || 111 ||</l>
        </lg>
        <lg n="112">
          <l>grahanakṣatracitreṇa taḍitsūryavatā tathā |</l>
          <l>uttarīyeṇa viyatā bhāsvantaṃ merukūṭavat || 112 ||</l>
        </lg>
        <lg n="113">
          <l>prabhākareti suvyaktamāmantrya bhagavānidam |</l>
          <l>abravītsarvadevānāṃ samakṣaṃ taṃ prabhākaram || 113 ||</l>
        </lg>
        <lg n="114">
          <l>prabhākara mayājñāptastvaṃ devānāṃ guṇākara |</l>
          <l>paramaiśvaryasaṃyukto vṛṣavegaṃ nivāraya || 114 ||</l>
        </lg>
        <lg n="115">
          <l>nivāsārthaṃ ca divyaṃ tamindradvīpaṃ dadāmi te |</l>
          <l>jyotsnā bhavitrī patnī te tathā caivājarāmaraḥ |</l>
          <l>bhaviṣyasi mayājñāpto mahāgaṇapatirmama || 115 ||</l>
        </lg>
        <p>sanatkumāra uvāca |</p>
        <lg n="116">
          <l>tatastaṃ devatāḥ sarvāḥ praṇamya brahmaṇā saha |</l>
          <l>jagmuḥ svāni kṣayāni sma devo 'pi vṛṣavānbabhau || 116 ||</l>
        </lg>
        <lg n="117">
          <l>mukhato 'rdhaṃ vṛṣo dharmo jaghanaṃ yajña ucyate |</l>
          <l>cakṣuṣī candrasūryau ca brahmā mūrdhānamāśritaḥ || 117 ||</l>
        </lg>
        <lg n="118">
          <l>jihvāyāṃ tasya varuṇo vāyurantaścaraḥ svayam |</l>
          <l>pādā viṣṇurbhagaścaiva pūṣā śakraśca saṃsthitāḥ || 118 ||</l>
        </lg>
        <lg n="119">
          <l>jaṅghāḥ śeṣāstathādityā ūrūṃścaiva samāśritāḥ |</l>
          <l>rudrāḥ karṇau ca nāsāṃ ca grīvoṣṭhau hanumeva ca || 119 ||</l>
        </lg>
        <lg n="120">
          <l>āyudhāni khurāstasya cakravajre ca śṛṅgayoḥ |</l>
          <l>apāne ca svayaṃ mitraḥ pucchaṃ chandāṃsi sarvaśaḥ || 120 ||</l>
        </lg>
        <lg n="121">
          <l>asthīni parvatāḥ sarve purīṣaṃ śrīrabhūcchubhā |</l>
          <l>mūtraṃ cāsyābhavaddivyamamṛtaṃ vyāsa pāvanam || 121 ||</l>
        </lg>
        <lg n="122">
          <l>romāṇi ṛṣayaḥ sarve nakṣatrāṇi ca sarvaśaḥ |</l>
          <l>grahāstasyābhavanvyāsa sandhayaḥ śubhadarśanāḥ || 122 ||</l>
        </lg>
        <lg n="123">
          <l>iṣṭayo vedayajñāśca mantrāḥ stotrāḥ phalāni ca |</l>
          <l>abhavaṃstasya māṃsāni rudhiraṃ saridarṇavāḥ || 123 ||</l>
        </lg>
        <lg n="124">
          <l>saptalokaṃ mukhaṃ hyāsīttasyāpratimatejasaḥ |</l>
          <l>dantā marīcayaścaiva majjā auṣadhya eva ca || 124 ||</l>
        </lg>
        <lg n="125">
          <l>antrabhūtāśca paśavaḥ sakṛtsnāyuśca vīrudhaḥ |</l>
          <l>vallyo 'tha vṛkṣagulmāśca tathaivānye nagāḥ śubhāḥ || 125 ||</l>
        </lg>
        <lg n="126">
          <l>nāgāstasyābhavannāḍyo vasavaḥ śukrasaṃcayaḥ |</l>
          <l>āmapakvāśayau tasya tau devāvaśvinau smṛtau |</l>
          <l>meghāstasyābhavaṃstvakca taḍinmālāvibhūṣitāḥ || 126 ||</l>
        </lg>
        <lg n="127">
          <l>piśācā rākṣasā yakṣā gandharvāpsarasastathā |</l>
          <l>śirā dhamanyo 'tha mado darpaścaivābhijajñire || 127 ||</l>
        </lg>
        <lg n="128">
          <l>mānuṣā mātaraścaiva bhūtāni vividhāni ca |</l>
          <l>romakūpāṇi tasyāsanvṛṣasya sumahātmanaḥ || 128 ||</l>
        </lg>
        <lg n="129">
          <l>evaṃ sa bhagavāndevaḥ paramaiśvaryasaṃyutaḥ |</l>
          <l>saurabheyo mahādevaḥ sarvadevamayo 'bhavat || 129 ||</l>
        </lg>
        <lg n="130">
          <l>ya imaṃ saurabheyasya janma karma ca tattvataḥ |</l>
          <l>māhātmyamakhilaṃ caiva śṛṇuyādvā paṭheta vā || 130 ||</l>
        </lg>
        <lg n="131">
          <l>nityaṃ śuciradīnātmā sarvapāpaiḥ pramucyate |</l>
          <l>mṛtaśca kāle kāle vā rudralokamavāpnuyāt || 131 ||</l>
        </lg>
        <lg n="132">
          <l>nedaṃ śaṭhāya dātavyaṃ śrāvyaṃ vāpi kathaṃcana |</l>
          <l>na nāstikāya duṣṭāya tathā vā pāpakarmiṇe || 132 ||</l>
        </lg>
        <lg n="133">
          <l>idaṃ putrāya śiṣyāya dhārmikāya mahātmane |</l>
          <l>deyaṃ śrāvyaṃ ca śucaye guhyametatsanātanam || 133 ||</l>
        </lg>
        <lg n="134">
          <l>yo lokadevaprabhavena tena sarvārthasiddhena mahābalena |</l>
          <l>yātyambudāmbhonidhigarjitena sa vo 'stu nityaṃ sumanā maheśaḥ || 134 ||</l>
        </lg>
        <trailer>iti skandapurāṇe trayastriṃśo 'dhyāyaḥ || </trailer>
      </div>
      <div n="034" type="chapter">
        <p>sanatkumāra uvāca |</p>
        <lg n="001">
          <l>evaṃ sa bhagavānvyāsa meghamutsṛjya devapaḥ |</l>
          <l>vṛṣavāhaḥ samabhavadyathā te kathitaṃ mayā || 1 ||</l>
        </lg>
        <p>vyāsa uvāca |</p>
        <lg n="002">
          <l>kathaṃ bhagavatī devī kṛṣṇā gauratvamāgatā |</l>
          <l>kāraṇaṃ tatra kiṃ cāpi etadicchāmi veditum || 2 ||</l>
        </lg>
        <p>sanatkumāra uvāca |</p>
        <lg n="003">
          <l>āsīnau mandaraprasthe umākāmāṅganāśanau |</l>
          <l>rematuḥ pramathaiḥ sārdhaṃ nānārūpadharaistadā || 3 ||</l>
        </lg>
        <lg n="004">
          <l>atha devena tatrasthā krīḍatā sā kathāntare |</l>
          <l>kṛṣṇetyuktā bhagavatī sā cukopa manasvinī || 4 ||</l>
        </lg>
        <lg n="005">
          <l>kupitāṃ tāṃ mahādevaḥ pariṣvajya mahādyutiḥ |</l>
          <l>uvācāsakṛdavyagraḥ sāntvayanmadhuraṃ vacaḥ || 5 ||</l>
        </lg>
        <p>deva uvāca |</p>
        <lg n="006">
          <l>devi mā krodhamanaghe kṛthā viśvasṛgavyaye |</l>
          <l>hāsyaṃ prakṛtametanme kṛṣṇeti samudāhṛtam || 6 ||</l>
        </lg>
        <lg n="007">
          <l>adyaprabhṛti nānena vacasāhaṃ śubhānane |</l>
          <l>vakṣyāmi tvāṃ tyaja krodhaṃ tāmuvāca pinākadhṛk || 7 ||</l>
        </lg>
        <p>sanatkumāra uvāca |</p>
        <lg n="008">
          <l>tamevaṃvādinaṃ devaṃ śrutvā girivarātmajā |</l>
          <l>agamatparamāṃ tuṣṭimidaṃ covāca susvaram || 8 ||</l>
        </lg>
        <p>devyuvāca |</p>
        <lg n="009">
          <l>tvaṃ guruḥ sarvalokasya pūjyo bhartā mamaiva ca |</l>
          <l>---------------- ---------------- || 9 ||</l>
        </lg>
        <lg n="010">
          <l>iti teneṣṭavacasā tuṣṭo devyāḥ pinākadhṛk |</l>
          <l>vareṇa cchandayāmāsa tayaiṣo 'bhyarthito varaḥ || 10 ||</l>
        </lg>
        <lg n="011">
          <l>yadā yadā vadasi māṃ kṛṣṇeti vadatāṃ vara |</l>
          <l>tadā tadā me hṛdayaṃ vidīryata iva prabho || 11 ||</l>
        </lg>
        <lg n="012">
          <l>etadarthamahaṃ pādau praṇamya tava śaṃkara |</l>
          <l>vijñāpayāmi putraśca yathā mama bhavediti || 12 ||</l>
        </lg>
        <lg n="013">
          <l>yadi tuṣṭo 'si me deva yadi deyo varaśca me |</l>
          <l>tapaścaritumicchāmi tadanujñātumarhasi || 13 ||</l>
        </lg>
        <lg n="014">
          <l>tato haraḥ prahasyaināmuvāca tapasā hi kim |</l>
          <l>tapasā kāṅkṣitaṃ yatte tadadyaiva dadāni te || 14 ||</l>
        </lg>
        <lg n="015">
          <l>ityuktā girijā prāha tapte tapasi puṣkale |</l>
          <l>tvameva dātā bhagavanvarānmahyaṃ yathepsitān || 15 ||</l>
        </lg>
        <lg n="016">
          <l>tadā vijñāpitenaivaṃ sarvakāryārthadarśinā |</l>
          <l>anujñātā satī bhaktyā cakāra triḥ pradakṣiṇam || 16 ||</l>
        </lg>
        <lg n="017">
          <l>caraṇau ca namaskṛtya śirasāmitatejasaḥ |</l>
          <l>prasthitā viyadutpatya giriṃ girivarātmajā || 17 ||</l>
        </lg>
        <lg n="018">
          <l>sā kṣaṇādāgatā devī himavantaṃ nagottamam |</l>
          <l>dadarśa ṛṣimukhyānāmāśramairupaśobhitam || 18 ||</l>
        </lg>
        <lg n="019">
          <l>saro mānasamāsādya tathā bindusaraśca tat |</l>
          <l>divyāṃ pāṇḍuśilāṃ caiva gaṅgāprabhavameva ca || 19 ||</l>
        </lg>
        <lg n="020">
          <l>tato mahālayaṃ prāpya devadāruvanaṃ tathā |</l>
          <l>anyāni ca tato 'gryāṇi vanānyāsādya sā satī || 20 ||</l>
        </lg>
        <lg n="021">
          <l>tasyottareṇa śailasya gatvā sātimanoharam |</l>
          <l>apaśyacchikharaṃ divyamekamekāntamāśritam |</l>
          <l>cāmīkaramayaṃ divyaṃ sarvauṣadhisamanvitam || 21 ||</l>
        </lg>
        <lg n="022">
          <l>indranīlamahānīlanīlopalatalaiḥ śubhaiḥ |</l>
          <l>vṛkṣairmaṇimayaiścitraiḥ sarvataḥ parisaṃvṛtam || 22 ||</l>
        </lg>
        <lg n="023">
          <l>kvacinmanaḥśilāśṛṅgaṃ haritālopalaṃ kvacit |</l>
          <l>kvacidañjanapuñjābhaṃ sphaṭikopalameva ca |</l>
          <l>kvaciddhemopalaṃ divyaṃ kvaciccitropalaṃ punaḥ || 23 ||</l>
        </lg>
        <lg n="024">
          <l>sālatālatamālaiśca priyālāmrātakaistathā |</l>
          <l>aśokaiścampakairlodhraiḥ kadambāmrātimuktakaiḥ || 24 ||</l>
        </lg>
        <lg n="025">
          <l>nāgapunnāgatilakaiḥ surabhīcandanairapi |</l>
          <l>dhātakīketakībhiśca tathaivoddālakairapi || 25 ||</l>
        </lg>
        <lg n="026">
          <l>kadalībhiśca citrābhiḥ kharjūraiḥ panasairapi |</l>
          <l>bakulairnālikeraiśca padmaṣaṇḍaiśca śobhitam || 26 ||</l>
        </lg>
        <lg n="027">
          <l>kapitthaiḥ khadiraiścaiva bhavyaiḥ pārāvatairapi |</l>
          <l>mṛdvīkāmaṇḍapaiścaiva tathāṅkoṭhaiḥ samāvṛtam || 27 ||</l>
        </lg>
        <lg n="028">
          <l>sadāpuṣpaphalopetaiścārucāmīkaraprabhaiḥ |</l>
          <l>tathā prasravaṇaiścaiva nadībhiścopaśobhitam || 28 ||</l>
        </lg>
        <lg n="029">
          <l>pakṣibhirmadhurālāpaiḥ samantāccābhināditam |</l>
          <l>mayūracātakopetaṃ haṃsacakrāhvasaṃkulam |</l>
          <l>sārasaiḥ khañjarīṭaiśca hārītaiścābhināditam || 29 ||</l>
        </lg>
        <lg n="030">
          <l>jīvaṃjīvasamākīrṇaṃ mahiṣarkṣasamākulam |</l>
          <l>siṃhaśārdūlacaritaṃ śarabhebhasamākulam || 30 ||</l>
        </lg>
        <lg n="031">
          <l>merumandarasaṃkāśaṃ sarvapuṣpaphalapradam |</l>
          <l>ramyaṃ svargamivāgamyaṃ pāpānāṃ krūrakarmiṇām |</l>
          <l>śriyāḥ svalaṃkṛtāvāsamudyānamiva satkṛtam || 31 ||</l>
        </lg>
        <lg n="032">
          <l>tatra kecinmadhuphalā vṛkṣāḥ sarvatra kāmadāḥ |</l>
          <l>apare kṣīriṇo nāma vṛkṣāstatra manoramāḥ || 32 ||</l>
        </lg>
        <lg n="033">
          <l>apare sarvapuṣpāṇi phalāni ca mahīruhāḥ |</l>
          <l>puṣpante ca phalante ca kāñcanāścāpare drumāḥ || 33 ||</l>
        </lg>
        <lg n="034">
          <l>phalanti bhakṣyāṇyapare bhojanāni ca sarvadā |</l>
          <l>mānuṣāṇyatha divyāni ṣaḍrasāni mahādrumāḥ || 34 ||</l>
        </lg>
        <lg n="035">
          <l>vastrāṇyanye prasūyante phaleṣvābharaṇāni ca |</l>
          <l>tathā bahuvidhā anye śayyāḥ svāstaraṇā drumāḥ || 35 ||</l>
        </lg>
        <lg n="036">
          <l>amākṣikaṃ madhvapare amṛtapratimaṃ nagāḥ |</l>
          <l>bhogāṃśca vividhānanye tathaivābharaṇāni ca |</l>
          <l>anye strīḥ saṃprasūyante manuṣyāṃśca tathāpare || 36 ||</l>
        </lg>
        <lg n="037">
          <l>sarvā maṇimayī bhūmirdivye tasmiñchiloccaye |</l>
          <l>sugandhaḥ pavano vāti nātyarthaṃ coṣṇaśītalaḥ || 37 ||</l>
        </lg>
        <lg n="038">
          <l>yāvadeva mahādevī taṃ giriṃ nābhyagacchata |</l>
          <l>prītyarthaṃ tāvadevāsau devyā rudreṇa nirmitaḥ || 38 ||</l>
        </lg>
        <lg n="039">
          <l>tasyaiva ca prasādena nāsau gamyaḥ śiloccayaḥ |</l>
          <l>sarvadevanikāyānāṃ bhūtānāṃ caiva sarvaśaḥ || 39 ||</l>
        </lg>
        <lg n="040">
          <l>tasmingirivare devī tapastepe suduścaram |</l>
          <l>vārkṣe dadhānā rucire vāsasī dharmasādhane || 40 ||</l>
        </lg>
        <lg n="041">
          <l>kadācitsā phalāhārā kadācitparṇabhojanā |</l>
          <l>kadācidambubhakṣābhūtkadācidanilāśanā || 41 ||</l>
        </lg>
        <lg n="042">
          <l>kadācidekapādena sūryasyābhimukhī sthitā |</l>
          <l>nigṛhītendriyagrāmā sā babhūva varānanā || 42 ||</l>
        </lg>
        <lg n="043">
          <l>mahādevanamaskārā mahādevaparāyaṇā |</l>
          <l>mahādevapriyā devī putrārthaṃ ca varārthinī || 43 ||</l>
        </lg>
        <lg n="044">
          <l>ajaikapādaṃ rudraṃ ca diṇḍimuṇḍeśvaraṃ tathā |</l>
          <l>kāpālinaṃ bhārabhūtimaṣāḍhiṃ caiva sānugam |</l>
          <l>nikumbhaṃ śatamanyuṃ ca bhūtamohanameva ca || 44 ||</l>
        </lg>
        <lg n="045">
          <l>kāladaṇḍadharaṃ caiva mṛtyudaṇḍadharaṃ tathā |</l>
          <l>brahmadaṇḍadharaṃ caiva ghoracakradharaṃ tathā || 45 ||</l>
        </lg>
        <lg n="046">
          <l>etānguhyāngaṇādhyakṣānadṛśyānsarvatomukhān |</l>
          <l>prāgeva tasyā rakṣārthaṃ mahādevo niyuktavān || 46 ||</l>
        </lg>
        <lg n="047">
          <l>upariṣṭādadhastācca taṃ giriṃ te gaṇeśvarāḥ |</l>
          <l>adṛśyāḥ sarvataścaiva rarakṣuramitaujasaḥ || 47 ||</l>
        </lg>
        <lg n="048">
          <l>na tasya giriśṛṅgasya rakṣamāṇasya taistadā |</l>
          <l>devadānavagandharvāḥ śekurgantumupāntikam || 48 ||</l>
        </lg>
        <lg n="049">
          <l>prāgeva sthāpitavatī yāni cāruśilātale |</l>
          <l>bhūṣaṇāni nadī tebhyo jajñe puṇyajalāśrayā || 49 ||</l>
        </lg>
        <lg n="050">
          <l>tāmalaṃkāradhāreti viśrutāṃ pāpanāśanīm |</l>
          <l>adyāpi paśyanti janāḥ sarvakālajalāṃ śubhām || 50 ||</l>
        </lg>
        <lg n="051">
          <l>yasminneva dine devī sā tathātiṣṭhadadrijā |</l>
          <l>tasminneva dine vyāsa śārdūlo 'pi jagāma tām || 51 ||</l>
        </lg>
        <lg n="052">
          <l>mahākāyamukho bhīmaḥ piṅgalānalalocanaḥ |</l>
          <l>nakhadaṃṣṭrāyudho bhīmastrāsanaḥ sarvadehinām || 52 ||</l>
        </lg>
        <lg n="053">
          <l>guhāmukhādviniḥsṛtya vyajṛmbhata mahābalaḥ |</l>
          <l>jṛmbhatastasya vadanānniṣpeturanalārciṣaḥ || 53 ||</l>
        </lg>
        <lg n="054">
          <l>tataḥ sa devīmālokya bhakṣārthamupacakrame |</l>
          <l>tapasā stambhitastasyā etadevānvacintayat || 54 ||</l>
        </lg>
        <lg n="055">
          <l>nāryeṣā dṛṣṭapūrvā me śarvapārśve suśobhanā |</l>
          <l>yādṛśaṃ tapasaścāsyā vīryaṃ manye na mānuṣī || 55 ||</l>
        </lg>
        <lg n="056">
          <l>athavā nityamevāsau maheśvaramanuvratā |</l>
          <l>mandare saha devena ramate himavatsutā || 56 ||</l>
        </lg>
        <lg n="057">
          <l>tapasā kiṃ tadā vāsyā yasyā bhartā pinākadhṛk |</l>
          <l>tadrūpiṇīyaṃ kāpyanyā taponiyamamāsthitā || 57 ||</l>
        </lg>
        <lg n="058">
          <l>mahatā tejasā yuktā neyaṃ śakyā mayā śubhā |</l>
          <l>hantuṃ bhakṣārthamadyeha yayāhaṃ stambhitaḥ sthitaḥ || 58 ||</l>
        </lg>
        <lg n="059">
          <l>tasmādenāmupāsiṣye yāvatkālasya paryayaḥ |</l>
          <l>svayametāṃ mṛtāṃ paścādyatheṣṭamabalāmaham |</l>
          <l>bhakṣayiṣye bubhukṣārto muniḥ phalamivāśrame || 59 ||</l>
        </lg>
        <lg n="060">
          <l>vicintyaivaṃ sa śārdūlo devyādūre samāsthitaḥ |</l>
          <l>stabdhadṛkkarṇalāṅgūla upaviṣṭo nirīkṣya tām || 60 ||</l>
        </lg>
        <lg n="061">
          <l>sāpi devyūrdhvadṛṣṭiṃ taṃ dṛṣṭvā sthitamasaṅginam |</l>
          <l>anugrahakarīṃ buddhiṃ cakre tasminsadaiva hi || 61 ||</l>
        </lg>
        <p>vyāsa uvāca |</p>
        <lg n="062">
          <l>tapaścaraṇasaktāyāṃ devyāṃ devastrilocanaḥ |</l>
          <l>kimakurvatsureśāna etadicchāmi veditum || 62 ||</l>
        </lg>
        <p>sanatkumāra uvāca |</p>
        <lg n="063">
          <l>devyāmadīnātmataporatāyāṃ varṇaprasādaṃ prati bhāvitāyām |</l>
          <l>putrārthamāsaktamanorathāyāṃ devo 'karodyattadidaṃ śṛṇuṣva || 63 ||</l>
        </lg>
        <lg n="064">
          <l>devyāṃ tapasi saktāyāṃ bhagavāngovṛṣadhvajaḥ |</l>
          <l>jagāmānugrahaṃ kartumupamanyormahātmanaḥ || 64 ||</l>
        </lg>
        <lg n="065">
          <l>sa ṛṣirmātulagṛhe kadācitkṣīramuttamam |</l>
          <l>homaśeṣamatisvādu pītavānagnihotragaḥ || 65 ||</l>
        </lg>
        <lg n="066">
          <l>tatsmṛtvā mātaraṃ prāha dehi mātaḥ payo mama |</l>
          <l>tasmai piṣṭaṃ dadau mātā toyenāloḍya duḥkhitā || 66 ||</l>
        </lg>
        <lg n="067">
          <l>kṣīramityupanītaṃ taṃ dṛṣṭvā piṣṭaṃ tadā muniḥ |</l>
          <l>naitatkṣīramiti prāha mātaraṃ sā tato 'bravīt || 67 ||</l>
        </lg>
        <lg n="068">
          <l>vatsa kṣīraṃ kuto 'smākaṃ kutaścānnaṃ tapasvinām |</l>
          <l>ārādhaya mahādevaṃ sa te sarvaṃ pradāsyati || 68 ||</l>
        </lg>
        <lg n="069">
          <l>ityuktaḥ sa tadā mātrā duḥkhaśokapariplutaḥ |</l>
          <l>jagāma śaraṇaṃ devaṃ sarvabhāvena śaṃkaram || 69 ||</l>
        </lg>
        <lg n="070">
          <l>ādityābhimukho bhūtvā pādenaikena saṃyataḥ |</l>
          <l>manasā cintayannityaṃ praṇatārtiharaṃ haram || 70 ||</l>
        </lg>
        <lg n="071">
          <l>sahasramekaṃ varṣāṇāṃ tasthau divyaṃ phalāśanaḥ |</l>
          <l>dvitīyaṃ śīrṇaparṇāśī tṛtīyaṃ cāmbubhojanaḥ || 71 ||</l>
        </lg>
        <lg n="072">
          <l>mahādevaparo bhūtvā caturthaṃ vai jitendriyaḥ |</l>
          <l>tasthau sahasraṃ varṣāṇāmanilāśana eva saḥ || 72 ||</l>
        </lg>
        <lg n="073">
          <l>yadā caturthaṃ tatpūrṇaṃ sahasraṃ śaradāṃ mune |</l>
          <l>tuṣṭastadā dadau śarvaḥ śakrarūpeṇa darśanam || 73 ||</l>
        </lg>
        <p>śakra uvāca |</p>
        <lg n="074">
          <l>upamanyo mahābhāga tapaste bahu saṃcitam |</l>
          <l>tuṣṭo 'smi te varaṃ brūhi yadyadicchasi putraka || 74 ||</l>
        </lg>
        <p>upamanyuruvāca |</p>
        <lg n="075">
          <l>svāgataṃ devarājasya trailokyādhipateriha |</l>
          <l>adya niṣkalmaṣaṃ manye tapaścīrṇaṃ mayā mahat |</l>
          <l>yo 'haṃ trailokyadeveśamindraṃ paśyāmi dikpatim || 75 ||</l>
        </lg>
        <lg n="076">
          <l>idaṃ pādyamidaṃ cārghyamidamāsanaviṣṭaram |</l>
          <l>ayaṃ ca madhuparkaste gṛhyatāṃ sadasatpate || 76 ||</l>
        </lg>
        <lg n="077">
          <l>kiṃ karomi tadākhyāhi prārthayasva mahābala |</l>
          <l>kṛtameva hi tadviddhi yadi syātsukaraṃ mayā || 77 ||</l>
        </lg>
        <p>śakra uvāca |</p>
        <lg n="078">
          <l>bhavato me pitā vipra sakhābhūtparamaḥ purā |</l>
          <l>tena snehena dṛṣṭvāhaṃ bhavantaṃ tapasi sthitam |</l>
          <l>kliśyamānamihāyāto brūhi kiṃ te dadāmyaham || 78 ||</l>
        </lg>
        <p>upamanyuruvāca |</p>
        <lg n="079">
          <l>devarājyamapi tvatto nāhaṃ kāṃkṣe surottama |</l>
          <l>mahādevamahaṃ bhaktastasmādicchāmyahaṃ varam || 79 ||</l>
        </lg>
        <p>śakra uvāca |</p>
        <lg n="080">
          <l>mahādevaṃ na paśyanti surāpi sadasatpatim |</l>
          <l>na taṃ drakṣyasi viprendra brūhi yatte manogatam || 80 ||</l>
        </lg>
        <lg n="081">
          <l>ahaṃ pituste snehena ihāyāto mahāvrata |</l>
          <l>dharmato hi suto me tvaṃ brūhi tasmādvaraṃ varam || 81 ||</l>
        </lg>
        <p>upamanyuruvāca |</p>
        <lg n="082">
          <l>kṛtaṃ svajanakṛtyaṃ te pūjito 'smi tvayā prabho |</l>
          <l>gaccha nāhamṛte rudrādvaraṃ yāce namastava || 82 ||</l>
        </lg>
        <p>sanatkumāra uvāca |</p>
        <lg n="083">
          <l>evamuktaḥ sa tejasvī śakrarūpī maheśvaraḥ |</l>
          <l>uvāca tapsyase paścātkiṃ te rudraḥ kariṣyati || 83 ||</l>
        </lg>
        <lg n="084">
          <l>gacchāmi svasti te cāstu nirvighnaste bhavatvayam |</l>
          <l>rudraṃ prati samārambhaḥ smarethāstvaṃ hi māṃ vibho || 84 ||</l>
        </lg>
        <lg n="085">
          <l>gate tasmiṃstadā hīndre rudraḥ svaṃ rūpamāsthitaḥ |</l>
          <l>tasyādarśayadavyagra idaṃ covāca susvaram || 85 ||</l>
        </lg>
        <p>rudra uvāca |</p>
        <lg n="086">
          <l>upamanyo mahābhāga paśya māṃ vigatajvaraḥ |</l>
          <l>brūhi niścintya manasā varaṃ yāvaddadāmi te || 86 ||</l>
        </lg>
        <p>sanatkumāra uvāca |</p>
        <lg n="087">
          <l>tataḥ sa dṛṣṭvā deveśaṃ śirasābhipraṇamya ca |</l>
          <l>uvāca praṇato vākyaṃ manasā saṃpradhārayan || 87 ||</l>
        </lg>
        <lg n="088">
          <l>bhagavanyadi tuṣṭo 'si sadāsuragaṇārcita |</l>
          <l>yadbravīmi tadīśāna mahyaṃ yaccha namo 'stu te || 88 ||</l>
        </lg>
        <lg n="089">
          <l>dravyaṃ kiṃcidanāśritya mānuṣaṃ divyameva vā |</l>
          <l>kṣīrodanaṃ samaśnīyāmayācitamupasthitam || 89 ||</l>
        </lg>
        <p>deva uvāca |</p>
        <lg n="090">
          <l>anāśrityeha naivāsti kasyaciddvijasattama |</l>
          <l>tṛṇamapyāśrayaṃ kṛtvā tasmādvada mahāmune || 90 ||</l>
        </lg>
        <p>upamanyuruvāca |</p>
        <lg n="091">
          <l>naivāhamāśraye kiṃcitprasādādbhagavaṃstava |</l>
          <l>tadarthaścāyamārambhastatprayaccha yathārthitam || 91 ||</l>
        </lg>
        <p>deva uvāca |</p>
        <lg n="092">
          <l>mune kiṃcidanāśritya nāsti kṣīrodanaṃ tava |</l>
          <l>ityuktvā taṃ mahādevastatraivāntaradhīyata || 92 ||</l>
        </lg>
        <lg n="093">
          <l>antardhānaṃ tato gatvā jijñāsārthaṃ pinākadhṛk |</l>
          <l>brahmaṇo rūpamāsthāya bhūya enaṃ tato 'bravīt || 93 ||</l>
        </lg>
        <p>brahmovāca |</p>
        <lg n="094">
          <l>upamanyo mahāprajña sucīrṇaṃ te tapaḥ śubham |</l>
          <l>tuṣṭo 'smi te brūhi varaṃ prayacchāmi tavānagha || 94 ||</l>
        </lg>
        <p>upamanyuruvāca |</p>
        <lg n="095">
          <l>bhagavansarvalokeśa namaste sarvasṛkprabho |</l>
          <l>sucīrṇaṃ me tapo deva yastvāṃ paśyāmi lokapa || 95 ||</l>
        </lg>
        <lg n="096">
          <l>maheśvaramahaṃ bhaktastadāśīstatparāyaṇaḥ |</l>
          <l>tasmādvaraṃ vṛṇe deva tvatto nāhamasaṃśayam || 96 ||</l>
        </lg>
        <p>brahmovāca |</p>
        <lg n="097">
          <l>rudraste nādadadvipra kṣīrodanamadurlabham |</l>
          <l>sa te 'nyatkuta eveha dāsyate varamuttamam || 97 ||</l>
        </lg>
        <lg n="098">
          <l>prājāpatyaṃ suratvaṃ vā amaratvamathāpi vā |</l>
          <l>indratvamatha somatvaṃ viṣṇutvaṃ vā dadāmi te |</l>
          <l>lokapālo bhavānastu sarvalokābhipūjitaḥ || 98 ||</l>
        </lg>
        <lg n="099">
          <l>brūhi kiṃ te dadānyadya visṛjasva maheśvaram |</l>
          <l>nāsau dātā taveśānastṛṇamapyekamakṣatam || 99 ||</l>
        </lg>
        <p>upamanyuruvāca |</p>
        <lg n="100">
          <l>na gṛhītaṃ prabho tena mama kiṃcinmahātmanā |</l>
          <l>īśvaraḥ sarvabhūtānāṃ na svāmī tasya kaścana || 100 ||</l>
        </lg>
        <lg n="101">
          <l>icchayā kurute devaḥ sarvakāryāṇi kāryiṇām |</l>
          <l>dadāti yadi lābho me na dadāti tathāpi ca || 101 ||</l>
        </lg>
        <lg n="102">
          <l>bahunā kiṃ pralaptena tena dattamahaṃ vṛṇe |</l>
          <l>narakaṃ vā paśutvaṃ vā kiṃ punaryadato 'nyathā || 102 ||</l>
        </lg>
        <lg n="103">
          <l>tvatto necchāmi viṣṇutvaṃ na śakratvaṃ pitāmaha |</l>
          <l>gaccha sarvasureśāna mā vṛthā kleśamācara || 103 ||</l>
        </lg>
        <p>sanatkumāra uvāca |</p>
        <lg n="104">
          <l>sa evamukto deveśastena brahmarṣiṇā tadā |</l>
          <l>tasya tatra punarvākyaṃ varārthamavadatprabhuḥ || 104 ||</l>
        </lg>
        <lg n="105">
          <l>upamanyurapīśāne manaḥ saṃdhāya niścalam |</l>
          <l>tūṣṇīṃ babhūva devo 'pi tatraivāntaradhīyata || 105 ||</l>
        </lg>
        <lg n="106">
          <l>tasya tāṃ bhāvanāṃ jñātvā pinākī sa trilocanaḥ |</l>
          <l>svameva rūpamāsthāya darśayāmāsa tatkṣaṇāt || 106 ||</l>
        </lg>
        <lg n="107">
          <l>tryakṣo jaṭī viśālākṣaḥ kuṇḍalī dīptalocanaḥ |</l>
          <l>jvālāmālādharaḥ śrīmānbhujagābaddhamekhalaḥ || 107 ||</l>
        </lg>
        <lg n="108">
          <l>sarpayajñopavītī ca vyāghracarmāmbaracchadaḥ |</l>
          <l>kṛṣṇājinottarīyaśca kamaṇḍaludharastathā || 108 ||</l>
        </lg>
        <lg n="109">
          <l>daṇḍī śūlī mahāhāso gaṇapairbahubhirvṛtaḥ |</l>
          <l>uvāca putra putreti tuṣṭo 'smi tapasā tava || 109 ||</l>
        </lg>
        <lg n="110">
          <l>amaro jarayā tyaktaḥ sarvaduḥkhavivarjitaḥ |</l>
          <l>kāmarūpadharaḥ śrīmānmatprasādādbhaviṣyasi || 110 ||</l>
        </lg>
        <lg n="111">
          <l>dvīpaṃ cemaṃ gṛhāṇa tvaṃ mayā sṛṣṭaṃ hi kāmagam |</l>
          <l>kṣīrodena samudreṇa sarvataḥ parivāritam || 111 ||</l>
        </lg>
        <lg n="112">
          <l>mahāyogabalo bhūtvā sarvajñaḥ priyadarśanaḥ |</l>
          <l>bhuṅkṣva kṣīrodanaṃ vatsa bandhubhiḥ sahitaḥ sadā || 112 ||</l>
        </lg>
        <lg n="113">
          <l>sapta pūrvāṇi sarvāṇi kulāni tava tāpasa |</l>
          <l>idaṃ caiva kulaṃ sarvamanugṛhṇāmi suvrata || 113 ||</l>
        </lg>
        <lg n="114">
          <l>sarve bhavantu viprarṣe ya ime tava bāndhavāḥ |</l>
          <l>matprasādānmahāsattvā nityaṃ kṣīrodavāsinaḥ || 114 ||</l>
        </lg>
        <p>sanatkumāra uvāca |</p>
        <lg n="115">
          <l>sa tu taṃ varamādāya praṇamya śirasā bhavam |</l>
          <l>śirasyañjalimādhāya astauṣītprayatātmavān || 115 ||</l>
        </lg>
        <lg n="116">
          <l>upamanyuruvāca</l>
          <l>namaḥ sarvāmareśāya viśveśāya namo namaḥ |</l>
          <l>namaḥ sarvārtihartre ca namaḥ śokaharāya ca || 116 ||</l>
        </lg>
        <lg n="117">
          <l>namaḥ pavanavegāya namaḥ pavanarūpiṇe |</l>
          <l>namaḥ kāñcanamālāya padmamālāya vai namaḥ || 117 ||</l>
        </lg>
        <lg n="118">
          <l>namaḥ suraripughnāya caṇḍavegāya vai namaḥ |</l>
          <l>namaḥ pitṛsureśāya mahiṣaghnāya vai namaḥ || 118 ||</l>
        </lg>
        <lg n="119">
          <l>strīrūpāya namastubhyaṃ sarvarūpadharāya ca |</l>
          <l>namaḥ skandaviśākhāya viśvaksraṣṭre namo namaḥ || 119 ||</l>
        </lg>
        <lg n="120">
          <l>namo viśvāya pāśāya namo 'cintyāya caiva ha |</l>
          <l>tvaṃ no gatiśca śreyaśca tvameva hṛdayaṃ sadā || 120 ||</l>
        </lg>
        <p>sanatkumāra uvāca |</p>
        <lg n="121">
          <l>tatastaṃ mūrdhnyupāghrāya samāśvāsya visṛjya ca |</l>
          <l>jagāma bhagavānvyāsa sukeśaṃ prati sa prabhuḥ || 121 ||</l>
        </lg>
        <lg n="122">
          <l>upamanyuṃ jvalitānalaprakāśaṃ śatamanyuṃ tapasā jigīṣamāṇam |</l>
          <l>sa cakārāvanataṃ harogramanyuṃ varadānena tadā vyapetamanyum || 122 ||</l>
        </lg>
        <trailer>skandapurāṇe catustriṃśattamo 'dhyāyaḥ || </trailer>
      </div>
      <div n="035" type="chapter">
        <p>sanatkumāra uvāca |</p>
        <lg n="001">
          <l>tataḥ sa bhagavāndevaḥ sukeśaṃ gaṇapaṃ punaḥ |</l>
          <l>cakāra brāhmaṇaṃ vyāsa tapaḥsatyaparāyaṇam || 1 ||</l>
        </lg>
        <p>vyāsa uvāca |</p>
        <lg n="002">
          <l>kathaṃ sa brāhmaṇaḥ pūrvaṃ gaṇeśatvamupāgataḥ |</l>
          <l>kenāsya tapasā tuṣṭo gaṇapatvaṃ dadau prabhuḥ || 2 ||</l>
        </lg>
        <p>sanatkumāra uvāca |</p>
        <lg n="003">
          <l>āsīdvasiṣṭhakulajo brāhmaṇaḥ satyavākśuciḥ |</l>
          <l>tīrthayātrāsvabhirata upavāsaparāyaṇaḥ || 3 ||</l>
        </lg>
        <lg n="004">
          <l>sa kadācidvideśastho vane 'paśyatpathi sthitam |</l>
          <l>vyāghraṃ vyāttānanaṃ ghoraṃ nakhadaṃṣṭrāyudhaṃ varam || 4 ||</l>
        </lg>
        <lg n="005">
          <l>dṛṣṭvā taṃ sa tadā viprastyaktvā panthānamāśugaḥ |</l>
          <l>viveśa mahatīṃ ghorāmaṭavīṃ prāṇivarjitām || 5 ||</l>
        </lg>
        <lg n="006">
          <l>tatrāpaśyatsa purato vīraṇastambamāśritān |</l>
          <l>puruṣāṃl lambamānāṃśca krandamānānsuduḥkhitān || 6 ||</l>
        </lg>
        <lg n="007">
          <l>tānavākśiraso dṛṣṭvā lambamānāṃstadā dvijān |</l>
          <l>ke yūyamiti papraccha te caivamidamūcire || 7 ||</l>
        </lg>
        <lg n="008">
          <l>tava smaḥ pitaraḥ sarve narake 'sminnadhomukhāḥ |</l>
          <l>vīraṇe tvayi lambāmastava doṣeṇa durmate || 8 ||</l>
        </lg>
        <lg n="009">
          <l>putrānicchanti manujāstārayiṣyanti nastvime |</l>
          <l>narakāditi sa tvaṃ naḥ pātayiṣyasi duḥkhitān || 9 ||</l>
        </lg>
        <p>vipra uvāca |</p>
        <lg n="010">
          <l>mayā tīrthābhigamanāttapo yatsamupārjitam |</l>
          <l>janmaprabhṛti yaccāpi mayā kiṃcitkṛtaṃ śubham |</l>
          <l>tena yūyamito gartāduddharadhvaṃ pitāmahāḥ || 10 ||</l>
        </lg>
        <p>pitara ūcuḥ |</p>
        <lg n="011">
          <l>na vayaṃ tapasā śakyā na yajñenāpyato 'nyathā |</l>
          <l>gartādasmātsamuddhartuṃ yadbrūmastatkuruṣva naḥ || 11 ||</l>
        </lg>
        <lg n="012">
          <l>apatyaṃ guṇasaṃyuktamutpādaya tapoyutam |</l>
          <l>tato vayamito gartānmucyema yadi manyase || 12 ||</l>
        </lg>
        <p>vipra uvāca |</p>
        <lg n="013">
          <l>ūrdhvaretāhamityetanmayā vratamudāhṛtam |</l>
          <l>na dārānāhariṣyāmi tārayiṣye ca vai pitṝn || 13 ||</l>
        </lg>
        <lg n="014">
          <l>tataḥ sa tāṃstadotsṛjya duḥkhena mahatā vṛtaḥ |</l>
          <l>jagāma rudraṃ śaraṇaṃ pitaro 'ntarhitāstataḥ || 14 ||</l>
        </lg>
        <lg n="015">
          <l>pitṛṣvantarhiteṣvevaṃ vāyubhakṣastadā dvijaḥ |</l>
          <l>kāṣṭhaloṣṭopalībhūto nirucchvāso 'vatiṣṭhata || 15 ||</l>
        </lg>
        <lg n="016">
          <l>saṃdhāya sa mano rudre niścalaṃ susamāhitaḥ |</l>
          <l>hṛdayena japanrudrānākāśe samatiṣṭhata || 16 ||</l>
        </lg>
        <lg n="017">
          <l>tasya pūrṇe tadā māsi vātavarṣamabhūnmahat |</l>
          <l>sarvasattvapramathanaṃ duḥsahaṃ bhīmaśabdavat || 17 ||</l>
        </lg>
        <lg n="018">
          <l>tena varṣeṇa mahatā naiva tasyābhavattadā |</l>
          <l>duḥkhaṃ vāpyathavā bhaṅgaḥ samyagevāvatasthivān || 18 ||</l>
        </lg>
        <lg n="019">
          <l>atha taṃ bhagavāndevo māse vartati saptame |</l>
          <l>viṣṇurūpadharo bhūtvā provāca dvijasattamam || 19 ||</l>
        </lg>
        <lg n="020">
          <l>tuṣṭo 'smi tava bhadraṃ te tapasānena suvrata |</l>
          <l>varaṃ varaya viprarṣe yaste manasi vartate || 20 ||</l>
        </lg>
        <lg n="021">
          <l>sukeśastu tato dṛṣṭvā nārāyaṇamupāgatam |</l>
          <l>abravīcchaṃkarādicche varaṃ na bhavato hyaham || 21 ||</l>
        </lg>
        <p>viṣṇuruvāca |</p>
        <lg n="022">
          <l>alametena viprarṣe nirbandhena haraṃ prati |</l>
          <l>devairapi na śakyo 'sau draṣṭuṃ kimuta mānuṣaiḥ || 22 ||</l>
        </lg>
        <p>sukeśa uvāca |</p>
        <lg n="023">
          <l>śaṃkarādeva cakreśa śubhaṃ vā yadi vāśubham |</l>
          <l>varaṃ kāṃkṣe na ca tvatto na cānyasmātkathaṃcana || 23 ||</l>
        </lg>
        <lg n="024">
          <l>bhavanto 'pi hi taṃ devaṃ yasmātsarve samāhitāḥ |</l>
          <l>arcayadhvaṃ stuvadhvaṃ ca tasmācchreṣṭhaḥ sa ucyate || 24 ||</l>
        </lg>
        <lg n="025">
          <l>tasya taṃ niścayaṃ jñātvā tutoṣa bhagavānharaḥ |</l>
          <l>uvāca cainaṃ viprendra gaṇapo me bhavākṣayaḥ || 25 ||</l>
        </lg>
        <lg n="026">
          <l>amaro jarayā tyaktaḥ sarvaduḥkhavivarjitaḥ |</l>
          <l>aiśvaryeṇa ca saṃyuktaḥ priyo mama puraḥsaraḥ || 26 ||</l>
        </lg>
        <lg n="027">
          <l>idaṃ ca matkṛtaṃ divyaṃ trikūṭaṃ nāma parvatam |</l>
          <l>bhavanaiḥ kāñcanairyuktaṃ kāmagaṃ te dadāmyaham || 27 ||</l>
        </lg>
        <lg n="028">
          <l>yeṣāṃ kṛte ca tvaṃ putra māṃ toṣayitumudyataḥ |</l>
          <l>te ceme pitaraḥ sarve suputreṇa tvayānagha |</l>
          <l>tāritā narakādghorādgaṇeśatvamupasthitāḥ || 28 ||</l>
        </lg>
        <lg n="029">
          <l>kiṃkarāste bhaviṣyanti nityaṃ duḥkhavivarjitāḥ |</l>
          <l>gaṇeśvarāstavaiveme bhaviṣyanti vaśānugāḥ || 29 ||</l>
        </lg>
        <lg n="030">
          <l>sukeśa iti nāmnā ca prathitastvaṃ bhaviṣyasi |</l>
          <l>sadā cāṣṭaguṇaiśvaryasamāyuktaścariṣyasi || 30 ||</l>
        </lg>
        <p>sanatkumāra uvāca |</p>
        <lg n="031">
          <l>tataḥ sa dṛṣṭvātha pitṝnnarakātsasuhṛjjanān |</l>
          <l>tīrṇāngaṇeśvaratvena punaḥ pūjyena saṃyutān || 31 ||</l>
        </lg>
        <lg n="032">
          <l>maheśvaraṃ hṛṣṭamanāḥ śirasā prāñjalirnataḥ |</l>
          <l>uvāca harṣamāṇāsyastadā vacanakovidaḥ || 32 ||</l>
        </lg>
        <p>sukeśa uvāca |</p>
        <lg n="033">
          <l>bhagavangaṇapatvaṃ ca labdhamaiśvaryameva ca |</l>
          <l>amaratvaṃ tathākṣayyaṃ tathaivājaratā varā || 33 ||</l>
        </lg>
        <lg n="034">
          <l>pitarastāritāśceme gaṇapāścaiva me kṛtāḥ |</l>
          <l>nagaśca kāmago hyeṣa labdho me tvatprasādataḥ || 34 ||</l>
        </lg>
        <lg n="035">
          <l>icchāmi tvāṃ mahādeva somaṃ sapravareśvaram |</l>
          <l>sadā sumukhamatyarthaṃ sudṛśyaṃ caiva kāmada || 35 ||</l>
        </lg>
        <p>sanatkumāra uvāca |</p>
        <lg n="036">
          <l>sa evamukto bhagavānsukeśena mahātmanā |</l>
          <l>uvācaivamidaṃ sarvaṃ bhaviṣyati gaṇeśvara || 36 ||</l>
        </lg>
        <lg n="037">
          <l>imaṃ giriṃ samāśritya sahaibhiḥ pravarairvaraiḥ |</l>
          <l>gaccha sveṣṭāṃ gatiṃ vatsa devānviprāṃśca pālaya || 37 ||</l>
        </lg>
        <lg n="038">
          <l>visṛjya taṃ mahādevaḥ sukeśaṃ gaṇanāyakam |</l>
          <l>jagāmādarśanaṃ somaḥ sarveṣāmeva paśyatām || 38 ||</l>
        </lg>
        <lg n="039">
          <l>sukeśo 'pi girau tasminnagare svargasaṃnibhe |</l>
          <l>narakāṇāṃ sa tattvārthaṃ pitṝnpapraccha yatnataḥ || 39 ||</l>
        </lg>
        <p>vyāsa uvāca |</p>
        <lg n="040">
          <l>kimarthaṃ gaṇapo brahmaṃstānpitṝnparyapṛcchata |</l>
          <l>kathaṃ ca pitarastatra ācakhyustasya dhīmataḥ || 40 ||</l>
        </lg>
        <lg n="041">
          <l>etadvistaraśastāta saṃkṣepādvā yathātatham |</l>
          <l>tvatto 'haṃ śrotumicchāmi hitaṃ sarvasukhāvaham || 41 ||</l>
        </lg>
        <lg n="042">
          <l>sa evamuktaḥ surasṛksutaḥ prabhurvimānakartā vigataprayojanaḥ |</l>
          <l>jagāda vākyaṃ suralokabandhanaṃ purākṛtaṃ duṣkṛtasarvanāśanam || 42 ||</l>
        </lg>
        <trailer>iti skandapurāṇe pañcatriṃśo 'dhyāyaḥ || </trailer>
      </div>
      <div n="036" type="chapter">
        <p>sanatkumāra uvāca |</p>
        <lg n="001">
          <l>trikūṭaśikhare tasminnagare devanirmite |</l>
          <l>āsīnaḥ kāñcane divye vimāne strījanākule || 1 ||</l>
        </lg>
        <lg n="002">
          <l>pitṝnsarvānsamāhūya saṃpūjya vidhivattadā |</l>
          <l>sukhopaviṣṭāṃstāndṛṣṭvā idaṃ vacanamabravīt || 2 ||</l>
        </lg>
        <lg n="003">
          <l>yuṣmākaṃ tejasā sarvamidamaiśvaryamīdṛśam |</l>
          <l>bhavadbhistatkṛtaṃ devā yenāsmi sukhabhākkṛtaḥ || 3 ||</l>
        </lg>
        <p>pitara ūcuḥ |</p>
        <lg n="004">
          <l>maivaṃ vadānṛtaṃ putra mādharmaste bhavediha |</l>
          <l>nāsmatprasādādaiśvaryaṃ tava putra kadācana || 4 ||</l>
        </lg>
        <lg n="005">
          <l>vayaṃ tu niraye ghore yātyamānāḥ sudāruṇe |</l>
          <l>tava devasya vīryeṇa sukhamāpuḥ sudurlabham || 5 ||</l>
        </lg>
        <lg n="006">
          <l>tvayā vayaṃ suputreṇa tāritā nirayādyathā |</l>
          <l>tathā nānyaṃ prapaśyāma dhanyānāṃ tvaṃ suto hi naḥ || 6 ||</l>
        </lg>
        <lg n="007">
          <l>adya varṣasahasrāṇi bahūni niraye vayam |</l>
          <l>pacyema ghore durvṛttā bandhuḥ syāttvaṃ na no yadi || 7 ||</l>
        </lg>
        <lg n="008">
          <l>bahavaḥ prāṇinaḥ putra yātyante tatra saṃyatāḥ |</l>
          <l>atighore sudurvṛttāstapasteṣāṃ na vidyate || 8 ||</l>
        </lg>
        <p>sukeśa uvāca |</p>
        <lg n="009">
          <l>pitaro noktapūrvaṃ me mṛṣā na ca vadāmi vai |</l>
          <l>yathā prabhāvādyuṣmākamaiśvaryaṃ mama tattadā || 9 ||</l>
        </lg>
        <lg n="010">
          <l>śṛṇudhvaṃ vadataḥ samyaṅmāvamaṃsthā vaco mama |</l>
          <l>na cāvamanye pitaro devatānko 'vamanyate || 10 ||</l>
        </lg>
        <lg n="011">
          <l>pitaraḥ karma kurvanti satāṃ yatsaṃmataṃ bhuvi |</l>
          <l>nityaṃ cāśāsate tena prajā naḥ santu puṣkalāḥ || 11 ||</l>
        </lg>
        <lg n="012">
          <l>dhārmikāśca kṛtajñāśca satkarmaratayastathā |</l>
          <l>ye no narakagartasthāṃstārayiṣyanti nityaśaḥ || 12 ||</l>
        </lg>
        <lg n="013">
          <l>teṣāṃ tatkāryakaraṇātsvadharmācyavanena ca |</l>
          <l>sa dharmo 'nuṣṭhitaḥ samyakprajā janayate śubhāḥ || 13 ||</l>
        </lg>
        <lg n="014">
          <l>dhārmikāśca vadanyāśca kṛtajñāḥ satpathi sthitāḥ |</l>
          <l>pitṛbhaktāśca sarvatra pitṝṇāṃ tāraṇe ratāḥ || 14 ||</l>
        </lg>
        <lg n="015">
          <l>so 'haṃ bhavadbhirdharmeṇa pareṇa ca samādhinā |</l>
          <l>janitastapasā yukto bhavatāmeva sarvaśaḥ |</l>
          <l>devamārādhya narakātpitṝṃstāritavānpunaḥ || 15 ||</l>
        </lg>
        <lg n="016">
          <l>eṣa prabhāvo yuṣmākaṃ tapaḥ sucaritaṃ ca ha |</l>
          <l>mamātra kiṃ mahāprajñā anṛtaṃ vātra kiṃ vacaḥ || 16 ||</l>
        </lg>
        <lg n="017">
          <l>iyaṃ ca vaidikī śubhrā śrutirvedavidāṃ varāḥ |</l>
          <l>pramāṇaṃ yadi manyadhvamātmanā kṛtamityuta || 17 ||</l>
        </lg>
        <lg n="018">
          <l>aṅgādaṅgātsaṃbhavasi hṛdayādadhijāyase |</l>
          <l>ātmā vai putranāmāsi sa jīva śaradaḥ śatam || 18 ||</l>
        </lg>
        <lg n="019">
          <l>aṅgebhyo 'haṃ samutpanno yuṣmākaṃ hṛdayācca ha |</l>
          <l>ātmanāhaṃ tathātmānaṃ yuṣmāṃstāritavāṃstathā || 19 ||</l>
        </lg>
        <lg n="020">
          <l>tasmādbhavanto manyantu sarva eva samādhinā |</l>
          <l>tasmāddhi ghoranarakāttāritāḥ svena karmaṇā || 20 ||</l>
        </lg>
        <lg n="021">
          <l>na cānyakarmaṇā kaścidanyastarati durgatim |</l>
          <l>svakarmaṇā hi jantūnāṃ phalapāko vidhīyate || 21 ||</l>
        </lg>
        <p>sanatkumāra uvāca |</p>
        <lg n="022">
          <l>tatasta evaṃ pitarastena proktā mahātmanā |</l>
          <l>harṣeṇa sāsrunayanā idamūcustadā vacaḥ || 22 ||</l>
        </lg>
        <p>pitara ūcuḥ |</p>
        <lg n="023">
          <l>tvadanyaḥ ko vadedevaṃ yo na syādīśasaṃmataḥ |</l>
          <l>yuktametattava vaco dhārmikasya mahātmanaḥ || 23 ||</l>
        </lg>
        <lg n="024">
          <l>yo na syādīdṛśaḥ putra kathaṃ taṃ sarvadevapaḥ |</l>
          <l>iṣṭaistu yojayetsamyagyathā tvāṃ govṛṣadhvajaḥ || 24 ||</l>
        </lg>
        <lg n="025">
          <l>tvaṃ dhātā tvaṃ hi no bandhustvaṃ janetā mahāmate |</l>
          <l>pitā tvameva putrā hi vayaṃ tava na saṃśayaḥ || 25 ||</l>
        </lg>
        <lg n="026">
          <l>atra te vartayiṣyāmaḥ purāvṛttaṃ mahāmate |</l>
          <l>śrutau smṛtau ca yadgītaṃ tannaḥ saṃsmartumarhasi || 26 ||</l>
        </lg>
        <p>pitara ūcuḥ |</p>
        <lg n="027">
          <l>putrā hi brahmaṇā sṛṣṭā devā yajata māmiti |</l>
          <l>te 'yajanta tadātmānaṃ teṣāṃ brahmā cukopa ha |</l>
          <l>uvāca cainānsaṃrabdho naṣṭasaṃjñā bhaviṣyatha || 27 ||</l>
        </lg>
        <lg n="028">
          <l>te śaptāstaṃ tadā devaṃ sarva eva divaukasaḥ |</l>
          <l>duḥkhaśokasamāyuktā brahmāṇaṃ tuṣṭuvustadā || 28 ||</l>
        </lg>
        <lg n="029">
          <l>prasannaṃ taṃ samālakṣya ta ūcuḥ śirasā natāḥ |</l>
          <l>naṣṭasaṃjñā vayaṃ deva tanno yaccha punaḥ prabho |</l>
          <l>tatkṣamasva ca deveśa ajñānādyatkṛtaṃ hi naḥ || 29 ||</l>
        </lg>
        <lg n="030">
          <l>athaivamukto devaistairbrahmā lokapitāmahaḥ |</l>
          <l>uvāca praṇatāndevānsānukrośamidaṃ vacaḥ || 30 ||</l>
        </lg>
        <lg n="031">
          <l>prāyaścittaṃ mahāsattvāścaradhvaṃ niyamena ha |</l>
          <l>vyabhicārakṛtaṃ sarvaṃ tataḥ pāpaṃ prahāsyatha || 31 ||</l>
        </lg>
        <p>devā ūcuḥ |</p>
        <lg n="032">
          <l>saiva saṃjñā na no deva vidyate sarvasṛkprabho |</l>
          <l>yayā jñāsyāmahe tāni prāyaścittāni lokapa || 32 ||</l>
        </lg>
        <p>brahmovāca |</p>
        <lg n="033">
          <l>svānputrānparipṛcchadhvaṃ tataḥ śreya avāpsyatha |</l>
          <l>punaḥ saṃjñāṃ ca dharmajñā mā kurudhvamato 'nyathā || 33 ||</l>
        </lg>
        <p>pitara ūcuḥ |</p>
        <lg n="034">
          <l>tataste suraśārdūlāḥ papracchuḥ svānsutāṃstadā |</l>
          <l>prāyaścittāni dharmāṃśca vedānsāṅgānsuvistarān || 34 ||</l>
        </lg>
        <lg n="035">
          <l>te ca tebhyastadā putrā ācakhyuḥ prayatāḥ śubhāḥ |</l>
          <l>yāthātathyena tatsarvaṃ parameṇa samādhinā || 35 ||</l>
        </lg>
        <lg n="036">
          <l>atha te labdhasaṃjñāśca labdhakāmāstathaiva ca |</l>
          <l>svānputrānabhyabhāṣanta prīyamānā mudā yutāḥ || 36 ||</l>
        </lg>
        <p>devā ūcuḥ |</p>
        <lg n="037">
          <l>putrā na yūyamasmākaṃ vayaṃ putrā hi vaḥ sutāḥ |</l>
          <l>yairjñānaṃ naṣṭasaṃjñānāṃ kṛtamasmākamavyayam || 37 ||</l>
        </lg>
        <lg n="038">
          <l>tairevamukte tatrāgādbrahmā lokapitāmahaḥ |</l>
          <l>uvāca cedaṃ tāndevānsarvāneva mahāyaśāḥ || 38 ||</l>
        </lg>
        <p>brahmovāca |</p>
        <lg n="039">
          <l>vadanti nānṛtaṃ devāḥ satyaṃ deveṣu vartate |</l>
          <l>sutāścoktā hi vaḥ sarve pitaro nānṛtaṃ hi tat || 39 ||</l>
        </lg>
        <lg n="040">
          <l>tasmātpitṛtvaṃ yuṣmākaṃ putrāṇāṃ nityamavyayam |</l>
          <l>bhaviṣyati na saṃdeho yūyaṃ putrāśca sarvaśaḥ || 40 ||</l>
        </lg>
        <lg n="041">
          <l>na hyaśiṣyāya kathyante rahasyāni kathaṃcana |</l>
          <l>ekārthau putraśiṣyau ca tasmātputrāḥ stha sarvaśaḥ || 41 ||</l>
        </lg>
        <lg n="042">
          <l>taranti putraiḥ pitaraḥ putrāṃstāṃstārayanti ca |</l>
          <l>tārayitvā pitṛtvaṃ ca karmaṇā tena yānti te || 42 ||</l>
        </lg>
        <lg n="043">
          <l>yūyaṃ ca tāritāḥ putrairajñānānnarakāttathā |</l>
          <l>tasmādime hi pitaro yūyaṃ putrāśca sarvaśaḥ || 43 ||</l>
        </lg>
        <lg n="044">
          <l>pāti yasmātpitā tasmājjanayatyapi vā pitā |</l>
          <l>putreṣu caitadubhayaṃ pitarastena vo matāḥ || 44 ||</l>
        </lg>
        <lg n="045">
          <l>tataste brahmaṇaḥ śrutvā yāthātathyena tadvacaḥ |</l>
          <l>pitṝṃstu tānsutānmatvā putratvamupapedire || 45 ||</l>
        </lg>
        <lg n="046">
          <l>te putrabhāvamāsādya prītātmāno mahābalāḥ |</l>
          <l>pitarastānvarairiṣṭaiśchandayāmāsuravyathāḥ || 46 ||</l>
        </lg>
        <lg n="047">
          <l>pitaraśca tato vavruragre yajanamātmanaḥ |</l>
          <l>yo no 'niṣṭvā yajeddevānna tatphalamavāpnuyāt || 47 ||</l>
        </lg>
        <lg n="048">
          <l>enasā cābhisaṃyukto mahānirayabhāgbhavet |</l>
          <l>abuddhvā tena devāśca taṃ hanyuḥ pāpacetasam || 48 ||</l>
        </lg>
        <lg n="049">
          <l>evamastviti tānuktvā devaaste 'tiguṇoditāḥ |</l>
          <l>yathāgataṃ tato jagmurbrahmaṇā saha sarvaśaḥ || 49 ||</l>
        </lg>
        <p>pitara ūcuḥ |</p>
        <lg n="050">
          <l>tathā vayaṃ tvayā putra narakānnaṣṭacetasaḥ |</l>
          <l>tāritāścetanāvantaḥ punaśca pravarīkṛtāḥ || 50 ||</l>
        </lg>
        <lg n="051">
          <l>pitā tato bhavānpūjyo yo nu pāsi mahābhayāt |</l>
          <l>putrā vayaṃ taveśāna brūhi kiṃ karavāma te || 51 ||</l>
        </lg>
        <lg n="052">
          <l>sa evamuktastejasvī sukeśo gaṇasattamaḥ |</l>
          <l>praṇataḥ prāñjalirbhūtvā pitṝnvacanamabravīt || 52 ||</l>
        </lg>
        <lg n="053">
          <l>evametadyathoktaṃ vo nānṛtaṃ vo vacaḥ śubham |</l>
          <l>parasparapitṛtvaṃ hi sarveṣāṃ samudāhṛtam || 53 ||</l>
        </lg>
        <lg n="054">
          <l>varaṃ bhūya imaṃ mahyaṃ prayacchata gaṇeśvarāḥ |</l>
          <l>etena praśnamicchāmi kathitaṃ dvijasattamāḥ || 54 ||</l>
        </lg>
        <lg n="055">
          <l>nāsti kiṃcidaviditaṃ bhavataḥ pravareśvara |</l>
          <l>bhavānasmatpramāṇārthaṃ vyākhyātatvamihecchasi || 55 ||</l>
        </lg>
        <lg n="056">
          <l>brūhi yadviditaṃ no 'sti kathayiṣyāma taddhi te |</l>
          <l>śrutaṃ yadanubhūtaṃ vā yathāśakti yathābalam || 56 ||</l>
        </lg>
        <p>sukeśa uvāca |</p>
        <lg n="057">
          <l>bhavanto narake ghore parikliṣṭāḥ sudāruṇe |</l>
          <l>ato gatijñāḥ sarveṣāṃ narakānāṃ na saṃśayaḥ || 57 ||</l>
        </lg>
        <lg n="058">
          <l>teṣāṃ satattvaṃ yogaṃ ca kālabhedaṃ tathā kramam |</l>
          <l>tatsarvaṃ śrotumicchāmi paraṃ kautūhalaṃ hi me || 58 ||</l>
        </lg>
        <lg n="059">
          <l>kiyanto narakāste ca kimpramāṇāḥ kimāśrayāḥ |</l>
          <l>kiṃrūpāḥ ke ca yātyante kathaṃ caiva suduḥkhitāḥ || 59 ||</l>
        </lg>
        <lg n="060">
          <l>kathaṃ ca patate janturyātyate ca kathaṃ tathā |</l>
          <l>kiyatā caiva kālena narakātsa vimucyate |</l>
          <l>muktaścottiṣṭhate kena kathaṃ saṃtarate punaḥ || 60 ||</l>
        </lg>
        <lg n="061">
          <l>etatsarvamaśeṣeṇa vistareṇa yathātatham |</l>
          <l>kathayadhvaṃ mahāprajñāḥ paraṃ kautūhalaṃ hi me || 61 ||</l>
        </lg>
        <lg n="062">
          <l>tamupendrapitāmaheśvareśapravareśaṃ viditārthatattvakośam |</l>
          <l>duritāṅkitapāpayuktayogaṃ pratiyogaṃ tvidamāhuragrayogam || 62 ||</l>
        </lg>
        <trailer>skandapurāṇe ṣaṭtriṃśattamo 'dhyāyaḥ || </trailer>
      </div>
      <div n="037" type="chapter">
        <p>sanatkumāra uvāca |</p>
        <lg n="001">
          <l>tataste pitarastasya pratiṣṭhāṃ svasutaṃ prati |</l>
          <l>suśarmāṇamiti khyātaṃ kathayāmāsuravyayāḥ || 1 ||</l>
        </lg>
        <p>pitara ūcuḥ |</p>
        <lg n="002">
          <l>ayaṃ te janakaḥ putra suśarmā lokaviśrutaḥ |</l>
          <l>kathayiṣyati tattvena yattvayā samudāhṛtam || 2 ||</l>
        </lg>
        <p>sanatkumāra uvāca |</p>
        <lg n="003">
          <l>tataḥ suśarmā viprarṣe tamāmantrya mahāmanāḥ |</l>
          <l>uvācedaṃ mahāsattvaṃ sukeśaṃ gaṇasattamam || 3 ||</l>
        </lg>
        <p>suśarmovāca |</p>
        <lg n="004">
          <l>gaṇeśvareśa śṛṇuyā narakā ye prakīrtitāḥ |</l>
          <l>durāsadā mahādurgāḥ sarvaprāṇibhayaṃkarāḥ || 4 ||</l>
        </lg>
        <lg n="005">
          <l>prathamo narakastatra viśruto yamalācalaḥ |</l>
          <l>dvitīyaḥ śālmalo nāma tṛtīyaḥ kālasūtrakaḥ || 5 ||</l>
        </lg>
        <lg n="006">
          <l>kumbhīpākaścaturthaśca asipatravano 'paraḥ |</l>
          <l>tathā vaitaraṇī ṣaṣṭhaḥ saptamaścāpyayoghanaḥ || 6 ||</l>
        </lg>
        <lg n="007">
          <l>aṣṭamaḥ padma ityeva mahāpadmastathāparaḥ |</l>
          <l>rauravo daśamaścaiva mahāraurava eva ca || 7 ||</l>
        </lg>
        <lg n="008">
          <l>dvādaśaśca tamo nāma tamastamatarastathā |</l>
          <l>ete mahānto narakā ucchrayāśca tathāpare || 8 ||</l>
        </lg>
        <lg n="009">
          <l>ekaikasyocchrayā hyaṣṭau narakāste 'pi kīrtitāḥ |</l>
          <l>ucchrayeṣu saviśrāmā yātanā bhavatīśvara |</l>
          <l>itareṣu tvaviśrāmā viśeṣo hyeṣa kīrtitaḥ || 9 ||</l>
        </lg>
        <lg n="010">
          <l>teṣāṃ satataduḥkhaṃ tu nṝṇāṃ pāpena karmaṇā |</l>
          <l>bhedaḥ kṣayācca pāpasya kramasteṣāṃ pravakṣyate || 10 ||</l>
        </lg>
        <lg n="011">
          <l>pramāṇaṃ tu gaṇeśeśa na śakyaṃ vaktumekaśaḥ |</l>
          <l>vibhutvātkarmaṇastasya kṣayādantaṃ prapaśyati || 11 ||</l>
        </lg>
        <lg n="012">
          <l>narako 'titataḥ sarvo nāntaṃ tasya prapaśyati |</l>
          <l>kṣīṇapāpāḥ prapaśyanti yathā tacchṛṇu me 'vyaya || 12 ||</l>
        </lg>
        <lg n="013">
          <l>patito narake ghore duṣkṛtī svena karmaṇā |</l>
          <l>yātyamāno 'tikaruṇaṃ diśamekāṃ prapadyate || 13 ||</l>
        </lg>
        <lg n="014">
          <l>sa gatvā śīghramadhvānaṃ bahuyojanavistṛtam |</l>
          <l>bahūnabdānanāsādya tasyāntaṃ vinivartate || 14 ||</l>
        </lg>
        <lg n="015">
          <l>vinivṛtya tato bhūyo yātyamāno vicetanaḥ |</l>
          <l>anyāṃ diśaṃ punargatvā tathaiva vinivartate || 15 ||</l>
        </lg>
        <lg n="016">
          <l>evaṃ sarvā diśo gatvā hyantamaprāpya duḥkhitāḥ |</l>
          <l>yātyante karuṇaṃ tatra pāpasyānte tataḥ punaḥ || 16 ||</l>
        </lg>
        <lg n="017">
          <l>prapaśyante parimitaṃ paricchinnaṃ ca sarvaśaḥ |</l>
          <l>dvāreṇa mahatā yuktaṃ tatastasmādvimucyate || 17 ||</l>
        </lg>
        <lg n="018">
          <l>evaṃ hi narakāḥ sarve hyanantāścākṣayāvyayāḥ |</l>
          <l>na teṣāṃ parisaṃkhyānaṃ yojanaiḥ saṃvidhīyate || 18 ||</l>
        </lg>
        <lg n="019">
          <l>yena kālena tu punarjantuḥ patati duḥkhitaḥ |</l>
          <l>yathā caitacchṛṇu vibho kathyamānaṃ mayānagha || 19 ||</l>
        </lg>
        <lg n="020">
          <l>kṛtvā pāpāni karmāṇi kṣayānte duṣṭacetanaḥ |</l>
          <l>vyādhyādhiyuktaḥ kleśena tyajati svāṃ tanuṃ tataḥ || 20 ||</l>
        </lg>
        <lg n="021">
          <l>yamadūtairmahāpāśairbaddhvā duḥkhasamīritaḥ |</l>
          <l>viṣameṇa pathā deva nīyate vikṛtākṛtiḥ || 21 ||</l>
        </lg>
        <lg n="022">
          <l>ayomayaiḥ kaṇṭakaiśca vidhyamānastatastataḥ |</l>
          <l>keśāmedhyāsthipaṅkaiśca dahyamānaḥ samantataḥ || 22 ||</l>
        </lg>
        <lg n="023">
          <l>viṣameṣu ca garteṣu prapatanbhidyate punaḥ |</l>
          <l>kvaciccopalavarṣeṇa mahatā saṃnikīryate || 23 ||</l>
        </lg>
        <lg n="024">
          <l>tatra bhinnaśirojānupādabāhūrubandhanaḥ| </l>
          <l>kṛṣyate yamadūtaiśca punaḥ kaṇṭakibhirdrumaiḥ |</l>
          <l>pāṭyate bhidyate caiva vallībhiścāvabadhyate || 24 ||</l>
        </lg>
        <lg n="025">
          <l>evaṃ bahuvidhākārairduḥkhadaiḥ pathibhiḥ prabho |</l>
          <l>nīyamāno 'vaśaḥ kleśātprāpnoti yamasādanam || 25 ||</l>
        </lg>
        <lg n="026">
          <l>sa tato yamamaprāpya dūrādeva yamājñayā |</l>
          <l>citraguptamupāgamya śrāvyate karma yatkṛtam || 26 ||</l>
        </lg>
        <lg n="027">
          <l>somo 'gnirvaruṇo vāyuḥ sūryaśceti tadā naram |</l>
          <l>sākṣiṇaḥ sarvajantūnāṃ bruvate karma yatkṛtam || 27 ||</l>
        </lg>
        <lg n="028">
          <l>ukto vibhāvitaścaiva citraguptena coditaḥ |</l>
          <l>narake nipatatyārtta ūrdhvapādo hyadhaḥśirāḥ || 28 ||</l>
        </lg>
        <lg n="029">
          <l>tomaraiścātitīkṣṇāgraiḥ śaraiścātha paraśvadhaiḥ |</l>
          <l>bhindipālairmudgaraiśca asibhirdīrghavedhanaiḥ || 29 ||</l>
        </lg>
        <lg n="030">
          <l>parighaiḥ karapatraiśca vajraiṣṭaṅkairhulopalaiḥ |</l>
          <l>kīlaiśca musalaiścaiva kṣārapiṣṭena caiva hi || 30 ||</l>
        </lg>
        <lg n="031">
          <l>pradīptaiścāyudhairghorairagnivarṣeṇa cāpyuta |</l>
          <l>hanyamāno divārātraṃ vinadankaruṇaṃ bahu |</l>
          <l>varṣāṇāṃ tu sahasreṇa narakaṃ prāpnute 'śubham || 31 ||</l>
        </lg>
        <lg n="032">
          <l>sa tatra patito bhūyo yātyamānaḥ suduḥkhitaḥ |</l>
          <l>varṣakoṭīmaviśrāmya nirayāntaṃ prapadyate || 32 ||</l>
        </lg>
        <lg n="033">
          <l>mahānarakamuktaśca ucchrayāntaramāśritaḥ |</l>
          <l>śītena vāyunā spṛṣṭaḥ sukhaṃ tatra sa vindati || 33 ||</l>
        </lg>
        <lg n="034">
          <l>sa taṃ viśrāmamāsādya vismṛto yātanāṃ tadā |</l>
          <l>muhūrtamāhṛte svapne rākṣasenāpakṛṣyate || 34 ||</l>
        </lg>
        <lg n="035">
          <l>sa tena kṛṣyamāṇaśca bhūyo duḥkhena cārditaḥ| </l>
          <l>karuṇaṃ bahudhātīva pravilapyāvatiṣṭhate || 35 ||</l>
        </lg>
        <lg n="036">
          <l>tato bhūyaḥ samākṛṣya yātanāyāṃ sa rākṣasaḥ |</l>
          <l>yātayatyeva taṃ jantuṃ saviśrāmaṃ sacetanam || 36 ||</l>
        </lg>
        <lg n="037">
          <l>tatra varṣasahasraṃ vai yātitaḥ punareva saḥ |</l>
          <l>anyasminnucchraye ghore yātyate tāvadeva hi || 37 ||</l>
        </lg>
        <lg n="038">
          <l>evaṃ sa ucchrayānprāpya aṣṭau pāpena karmaṇā |</l>
          <l>saṃsāraṃ kṛmikīṭādi jantuḥ saṃpratipadyate || 38 ||</l>
        </lg>
        <lg n="039">
          <l>ye tu gacchanti taṃ ghoraṃ narakaṃ puruṣādhamāḥ |</l>
          <l>tānahaṃ saṃpravakṣyāmi tava putra samāsataḥ || 39 ||</l>
        </lg>
        <lg n="040">
          <l>prathamo yo mayā prokto narako yamalācalaḥ |</l>
          <l>yātyante tatra puruṣā mahānirayagāminaḥ || 40 ||</l>
        </lg>
        <lg n="041">
          <l>parvatau dvau mahāsattva siṃhavyāghrasamākulau |</l>
          <l>śarabhebhasamākīrṇau bahusarpasamākulau || 41 ||</l>
        </lg>
        <lg n="042">
          <l>pakṣibhirvividhākāraiḥ puruṣaiścodyatāyudhaiḥ |</l>
          <l>vṛkṣairaparṇaiḥ saṃyuktau sūcibhirvajrakaṇṭakaiḥ || 42 ||</l>
        </lg>
        <lg n="043">
          <l>tayorantaramekaṃ vai samaṃ sūcibhirāvṛtam |</l>
          <l>ūrdhvābhirvajratuṇḍābhirabhedyābhistathaiva ca |</l>
          <l>anyataḥ puruṣairghoraiḥ śastrapāṇibhirāvṛtam || 43 ||</l>
        </lg>
        <lg n="044">
          <l>prākāreṇa ca lohena samantātparivāritau |</l>
          <l>ākāśe cāpi lohena tau jālena samāvṛtau || 44 ||</l>
        </lg>
        <lg n="045">
          <l>yātyante tatra puruṣā ye vai striyamanicchatīm |</l>
          <l>ākramanti parākyāṃ vai kanyādūṣaka eva ca || 45 ||</l>
        </lg>
        <lg n="046">
          <l>nyāsāpahārakaścaiva tathā māṃsāpahārakaḥ |</l>
          <l>rasāpahārakaścaiva yaścāpi paradūṣakaḥ || 46 ||</l>
        </lg>
        <lg n="047">
          <l>indriyagrāmaghātī ca mithyāliṅgī tathaiva ca |</l>
          <l>mṛgaśvāpadahantā ca pṛṣṭhamāṃsāśinaśca ye || 47 ||</l>
        </lg>
        <lg n="048">
          <l>vṛthāmāṃsāśino ye ca viṣaṃ ye ca prakurvate |</l>
          <l>ete narādhamāḥ putra gacchanti yamalācalam || 48 ||</l>
        </lg>
        <lg n="049">
          <l>yamaleṣu ca jāteṣu yo na kuryānnarādhamaḥ |</l>
          <l>prāyaścittamaśuddhātmā sa ca taṃ pratipadyate || 49 ||</l>
        </lg>
        <lg n="050">
          <l>sa prapanno yathoktaistaiḥ puruṣaiḥ samabhidrutaḥ |</l>
          <l>āyudhaiśchidyamānaśca parvataṃ taṃ prapadyate || 50 ||</l>
        </lg>
        <lg n="051">
          <l>tatra vyāghraiśca siṃhaiśca śarabhaiḥ sa tarakṣubhiḥ |</l>
          <l>sarpairviḍālaiḥ patagairayastuṇḍaiśca bhakṣyate || 51 ||</l>
        </lg>
        <lg n="052">
          <l>tairbhakṣyamāṇo yadi ca vṛkṣaṃ samadhirohate |</l>
          <l>tatra taiḥ kaṇṭakaistīkṣṇairbhidyate pakṣibhiśca ha || 52 ||</l>
        </lg>
        <lg n="053">
          <l>atha cetkandarāṃstasya guhāṃ vā yātumicchati |</l>
          <l>tatrāpi hyagninā dagdho duḥkhārto vinivartate || 53 ||</l>
        </lg>
        <lg n="054">
          <l>atha cedantaraṃ ghoraṃ tayoḥ saṃpratipadyate |</l>
          <l>tatra sūcībhirugrābhiḥ pādayorbhidyate naraḥ || 54 ||</l>
        </lg>
        <lg n="055">
          <l>bhinnaṃ ca taṃ samālakṣya aśaktamapasarpaṇe |</l>
          <l>samāgamyācalau kṣipraṃ pīḍayetāmatīva hi || 55 ||</l>
        </lg>
        <lg n="056">
          <l>pīḍyamāno 'calābhyāṃ ca yantreṇekṣuvadāturaḥ |</l>
          <l>karuṇaṃ krandamānastu yātanāṃ tāṃ samaśnute || 56 ||</l>
        </lg>
        <lg n="057">
          <l>bhakṣitasyātha bhinnasya viluptasya ca pakṣibhiḥ |</l>
          <l>dagdhasya ca navaṃ bhūyaḥ śarīramabhijāyate || 57 ||</l>
        </lg>
        <lg n="058">
          <l>evaṃ sa yātyamāno vai bahūnabdānsuduḥkhitaḥ |</l>
          <l>dvāraṃ labdhvā viniḥsṛtya ucchrayeṣu nipātyate || 58 ||</l>
        </lg>
        <lg n="059">
          <l>yamalācalametamugravegaṃ bahupāpasametakarmayogam |</l>
          <l>śṛṇuyādya abhīkṣṇaśo 'tivegaṃ sa na yāti tamugrapāpayogam || 59 ||</l>
        </lg>
        <trailer>skandapurāṇe saptatriṃśo 'dhyāyaḥ || </trailer>
      </div>
      <div n="038" type="chapter">
        <p>suśarmovāca |</p>
        <lg n="001">
          <l>ataḥ paraṃ pravakṣyāmi śālmalīnarakaṃ punaḥ |</l>
          <l>yātyante tatra puruṣāḥ subhṛśaṃ pāpakarmiṇaḥ || 1 ||</l>
        </lg>
        <lg n="002">
          <l>śālmalīnāṃ sahasrāṇi bahūni pravareśvara |</l>
          <l>uccāḥ sarvāśca tā ghorā bahuyojanavistṛtāḥ |</l>
          <l>mahāśākhā mahāpatrā mahākaṇṭakasaṃyutāḥ || 2 ||</l>
        </lg>
        <lg n="003">
          <l>lohena mahatā caiva prākāreṇābhisaṃvṛtāḥ |</l>
          <l>jālena mahatā sarvā upariṣṭātsamāvṛtāḥ || 3 ||</l>
        </lg>
        <lg n="004">
          <l>puruṣāstatra tiṣṭhanti bahavo ruṣitānanāḥ |</l>
          <l>vajraṭaṅkopaladharā asimudgaradhāriṇaḥ || 4 ||</l>
        </lg>
        <lg n="005">
          <l>anyaiśca vividhākārairāyudhairvṛtapāṇayaḥ |</l>
          <l>yātayanti bhṛśaṃ jantūnavaśāṃste sudāruṇāḥ || 5 ||</l>
        </lg>
        <lg n="006">
          <l>chidyamānaśca tatrāpi rākṣasaiḥ krūrakarmabhiḥ |</l>
          <l>diśaḥ prapadyate sarvā vedanārtaḥ suduḥkhitaḥ |</l>
          <l>vrajate yatra yatrāsau tatra tatrābhihanyate || 6 ||</l>
        </lg>
        <lg n="007">
          <l>garteṣu patitaṃ caiva rākṣasāḥ prāpya sarvaśaḥ |</l>
          <l>śastrairnānāvidhākārairnikṛntantyatidāruṇāḥ || 7 ||</l>
        </lg>
        <lg n="008">
          <l>śrāvayantaḥ purānena kṛtaṃ pāpaṃ mahābalāḥ |</l>
          <l>bhartsayantaśca durvṛttaṃ patitaṃ kvacideva hi || 8 ||</l>
        </lg>
        <lg n="009">
          <l>tata utthāya bhinnāṅgaḥ so 'nubaddhaśca rākṣasaiḥ |</l>
          <l>sūcīkaṇṭakasaṃyuktaṃ deśamanyaṃ prapadyate || 9 ||</l>
        </lg>
        <lg n="010">
          <l>tatra sūcībhirugrābhiḥ kaṇṭakaiścāyasaiḥ punaḥ |</l>
          <l>bhidyamāno nadanduḥkhānnipatatyatiduḥkhitaḥ || 10 ||</l>
        </lg>
        <lg n="011">
          <l>tatrāpyenaṃ samāsādya vividhāyudhapāṇayaḥ |</l>
          <l>rākṣasābhidravantyeva vairiṇo vairiṇaṃ yathā || 11 ||</l>
        </lg>
        <lg n="012">
          <l>tasmādutthāya vegena vṛkṣaṃ yadyadhirohati |</l>
          <l>tatra taiḥ kaṇṭakaistīkṣṇairbhidyate chidyate 'pi ca |</l>
          <l>yantraiśca vividhākārairayastuṇḍaiśca pakṣibhiḥ || 12 ||</l>
        </lg>
        <lg n="013">
          <l>hṛtakarṇākṣināsoṣṭhaḥ patito dharaṇītale |</l>
          <l>tatra sūcībhirugrābhiḥ sarvāṅgeṣu vibhidyate || 13 ||</l>
        </lg>
        <lg n="014">
          <l>evaṃ bahuvidhākārā yātanāstatra duḥkhitāḥ |</l>
          <l>prāpnuvanti durācārā ye tānnigadataḥ śṛṇu || 14 ||</l>
        </lg>
        <lg n="015">
          <l>agnido garadātā ca ayonau yaśca gacchati |</l>
          <l>puṃsi yotsṛjate śukraṃ viṣado māṃsavikrayī || 15 ||</l>
        </lg>
        <lg n="016">
          <l>samudrayāyī duṣṭātmā yaścaiko mṛṣṭamaśnute |</l>
          <l>atithiṃ nārcayedyastu yastu mithyāvratī bhavet || 16 ||</l>
        </lg>
        <lg n="017">
          <l>brahmojjhaśca vivāsāśca yo 'paḥ praviśate dvijaḥ |</l>
          <l>ghaṇṭiko grāmayājī ca śūdrādhyāpaka eva ca || 17 ||</l>
        </lg>
        <lg n="018">
          <l>tathā vārdhuṣiko lubdho vikretā brahmaṇaśca yaḥ |</l>
          <l>ete gacchanti durvṛttāḥ kūṭaśālmalisaṃjñakam || 18 ||</l>
        </lg>
        <lg n="019">
          <l>koṭīdvayena tūttīrṇā varṣāṇāṃ vai punaśca te |</l>
          <l>ucchraye pātitāḥ stokaṃ kālaṃ viśrāmya vai punaḥ || 19 ||</l>
        </lg>
        <lg n="020">
          <l>pātyante narake tasminyāvatkṣīṇaṃ tadenasam |</l>
          <l>eṣaiva vidhiranyeṣāṃ narakāṇāṃ mune smṛtā || 20 ||</l>
        </lg>
        <lg n="021">
          <l>ya imaṃ bhṛśaduḥkhitopalambhaṃ sukṛtīnāmatidurgamācalam |</l>
          <l>śṛṇuyātprayataḥ kutūhalātmā na sa gacchennirayaṃ hi śālmalam || 21 ||</l>
        </lg>
        <trailer>skandapurāṇe 'ṣṭatriṃśattamo 'dhyāyaḥ || </trailer>
      </div>
      <div n="039" type="chapter">
        <p>suśarmovāca |</p>
        <lg n="001">
          <l>ataḥ paraṃ tṛtīyastu narakaḥ kālasūtrakaḥ |</l>
          <l>samantānmahatoccena prākāreṇa susaṃvṛtaḥ |</l>
          <l>lohajālena ca tathā ākāśe 'pyabhisaṃvṛtaḥ || 1 ||</l>
        </lg>
        <lg n="002">
          <l>yathaikaśca tathā sarve narakā abhisaṃvṛtāḥ |</l>
          <l>socchrayāścaiva vijñeyā na vakṣye tadahaṃ punaḥ || 2 ||</l>
        </lg>
        <lg n="003">
          <l>śokadrohajanāstatra yātyante puruṣādhamāḥ |</l>
          <l>ye haranti striyaṃ vājivikretā yastathā gavām || 3 ||</l>
        </lg>
        <lg n="004">
          <l>dharmasya cātmanaścaiva brāhmaṇānāṃ ca nindakāḥ |</l>
          <l>chadmanā yaśca śāstrāṇi gurubhyo 'paharetpunaḥ || 4 ||</l>
        </lg>
        <lg n="005">
          <l>guruṃ nindati yaścāpi pitaraṃ mātaraṃ tathā |</l>
          <l>śvaśuraṃ bhrātaraṃ jyeṣṭhaṃ tathā cānyāngarīyasaḥ |</l>
          <l>ākrośate ca yastānvai tathā cāpyavamanyate || 5 ||</l>
        </lg>
        <lg n="006">
          <l>āśramāṇāṃ tathā bhettā rahasyānāṃ ca sarvaśaḥ |</l>
          <l>adattaṃ yaḥ samādadyātsa gaccheddvija tatra vai || 6 ||</l>
        </lg>
        <lg n="007">
          <l>te tatra patitā ghore narake pāpacetasaḥ |</l>
          <l>tisraḥ koṭyastu saṃpūrṇā varṣāṇāṃ tu narādhamāḥ |</l>
          <l>yātyante mṛtyuvacanātkrandamānā vicetasaḥ || 7 ||</l>
        </lg>
        <lg n="008">
          <l>kālasūtreṇa mahatā mitvā mitvā tu duṣkṛtam |</l>
          <l>chidyantyaṅgāni jantūnāṃ kuṇṭhāgrairāyudhairbhṛśam |</l>
          <l>kiṃkaraistairaviśrāntaṃ divārātrimatandritam || 8 ||</l>
        </lg>
        <lg n="009">
          <l>pūrṇe kāle tato janturucchrayānpratipadyate |</l>
          <l>viśrāmya sa tadā jantuḥ pātyate narake punaḥ |</l>
          <l>yāvadasya kṛtaṃ pāpaṃ kṣīṇaṃ sarvamaśeṣataḥ || 9 ||</l>
        </lg>
        <lg n="010">
          <l>ya imaṃ bahupāpakartṛsūtraṃ śṛṇuyātsuralokakarmasūtram |</l>
          <l>na sa yāti tamugraduḥkhasūtraṃ narakaṃ yamalokakālasūtram || 10 ||</l>
        </lg>
        <trailer>skandapurāṇa ekonacatvāriṃśattamo 'dhyāyaḥ || </trailer>
      </div>
      <div n="040" type="chapter">
        <p>suśarmovāca |</p>
        <lg n="001">
          <l>ataḥ paraṃ pravakṣyāmi kumbhīpākaṃ mahābhayam |</l>
          <l>śrotṝṇāmapi tatkālaṃ bhayadaṃ hyakṛtātmanām || 1 ||</l>
        </lg>
        <lg n="002">
          <l>āyasyastatra bahvyaśca añjanācalasaṃnibhāḥ |</l>
          <l>kumbhyastailena saṃpūrṇā vahnitaptāḥ suduḥsahāḥ || 2 ||</l>
        </lg>
        <lg n="003">
          <l>duṣkṛtīṃstāsu taptāsu baddhvā baddhvā bhayāvahāḥ |</l>
          <l>caranti rākṣasā ghorāḥ krandamānānsubhairavam || 3 ||</l>
        </lg>
        <lg n="004">
          <l>varṣakoṭīścatasraśca pacyante tatra jantavaḥ |</l>
          <l>ye tānimānnibodha tvamucyamānānmayā vibho || 4 ||</l>
        </lg>
        <lg n="005">
          <l>iṣṭakāpākakārī ca kumbhapācaka eva ca |</l>
          <l>tau vināśayate yaśca agnido yo gṛheṣu ca || 5 ||</l>
        </lg>
        <lg n="006">
          <l>vane khale 'tha goṣṭhe vā annapākavināśakaḥ |</l>
          <l>bhojane vighnakārī ca yajñahā yajñadāhakaḥ || 6 ||</l>
        </lg>
        <lg n="007">
          <l>kūṭakarmakaro yaśca kūṭasākṣī tathaiva ca |</l>
          <l>mithyāgnicayanī caiva mithyāgnyāharaṇī tathā || 7 ||</l>
        </lg>
        <lg n="008">
          <l>mithyāpākapradātā ca vedānāṃ yaśca dūṣakaḥ |</l>
          <l>hartopakaraṇānāṃ ca śilpināṃ yo narādhamaḥ || 8 ||</l>
        </lg>
        <lg n="009">
          <l>evaṃ te yātitāstatra viśrāmaṃ punarucchraye |</l>
          <l>saṃprāpya narake bhūyo nipatanti kṣayāntikam || 9 ||</l>
        </lg>
        <lg n="010">
          <l>ya imaṃ bahuduṣkṛtāntapākaṃ śṛṇuyānmanujo hi karmavāsam |</l>
          <l>na sa gacchati taṃ durātmatāpaṃ narakaṃ kumbhisamākhyamujjhitāghaḥ || 10 ||</l>
        </lg>
        <trailer>skandapurāṇe catvāriṃśo 'dhyāyaḥ || </trailer>
      </div>
      <div n="041" type="chapter">
        <p>suśarmovāca |</p>
        <lg n="001">
          <l>ataḥ paraṃ pravakṣyāmi asipatravanaṃ punaḥ |</l>
          <l>narakaṃ pāpakṛdduḥkhaṃ sarvasattvabhayaṃkaram || 1 ||</l>
        </lg>
        <lg n="002">
          <l>asipatra iti khyātā vṛkṣāstatra durāsadāḥ |</l>
          <l>bahavaḥ sumahāśākhā ghanāścoccāśca te bhṛśam || 2 ||</l>
        </lg>
        <lg n="003">
          <l>teṣāṃ patrāṇi ghorāṇi tīkṣṇānyasinibhāni ca |</l>
          <l>āyasebhyo viśiṣṭāni na ca tānyāyasāni hi || 3 ||</l>
        </lg>
        <lg n="004">
          <l>taikṣṇyāttāni viśiṣṭāni chedane ca mahāmate |</l>
          <l>taiḥ patrairācitāścaiva tathā kaṇṭakinaśca te || 4 ||</l>
        </lg>
        <lg n="005">
          <l>jantavastatra rakṣobhiḥ pāpakarmanibandhanāḥ |</l>
          <l>vadhyamānāsimusalaistathaivānyairmahāyudhaiḥ |</l>
          <l>agninā dahyamānāśca vṛkṣāṃstānsaṃśrayanti te || 5 ||</l>
        </lg>
        <lg n="006">
          <l>tānāgatānsamīkṣyaiva parṇāni sma patantyuta |</l>
          <l>mahāgurūṇi tīkṣṇāni vinikṛntanti tāṃśca ha || 6 ||</l>
        </lg>
        <lg n="007">
          <l>te nikṛttaśirogrīvā deśāttasmātprayānti vai |</l>
          <l>te gatā rākṣasairbhūyo bhūyo vṛkṣairdurāsadaiḥ || 7 ||</l>
        </lg>
        <lg n="008">
          <l>yātyante varṣakoṭīstu tatra pañca suduḥkhitāḥ |</l>
          <l>tato vimuktāstebhyaste ucchrayānsaṃviśanti ha || 8 ||</l>
        </lg>
        <lg n="009">
          <l>viśrāntāstatra te gatvā ucchrayānnarakaṃ punaḥ |</l>
          <l>pātyante vivaśā mūḍhā yāvatpāpaṃ kṣayaṃ gatam || 9 ||</l>
        </lg>
        <lg n="010">
          <l>ye tu taṃ narakaṃ ghoraṃ narā gacchanti pāpinaḥ |</l>
          <l>tāṃste 'haṃ saṃpravakṣyāmi śṛṇuṣvāvahito dvija || 10 ||</l>
        </lg>
        <lg n="011">
          <l>vṛkṣaṃ yaḥ putrakṛtakaṃ vināśayati durmatiḥ |</l>
          <l>ārāme vātha grāme vā vikrīṇati ca durmatiḥ || 11 ||</l>
        </lg>
        <lg n="012">
          <l>niṣpāditaṃ tathā vṛkṣamāśrame pathi vā punaḥ |</l>
          <l>taḍāge vā tathodyāne devatāyataneṣu vā || 12 ||</l>
        </lg>
        <lg n="013">
          <l>gṛhe prapāyāmatha vā nadyāstīre catuṣpathe |</l>
          <l>yatra vā tatra vā jātaṃ yo nāśayati durmatiḥ || 13 ||</l>
        </lg>
        <lg n="014">
          <l>pādapāngulmavallīrvā kṣupānatha tṛṇānyapi |</l>
          <l>chāyāpuṣpaphalārthaṃ hi svakāryakaraṇāya vā |</l>
          <l>vināśayati yo mūḍhaḥ sa ca taṃ pratipadyate || 14 ||</l>
        </lg>
        <lg n="015">
          <l>yaścāpaharate mūḍhaḥ puṣpāṇi ca phalāni ca |</l>
          <l>ātmārthaṃ kāmasaṃmatto na devapitṛkāraṇāt || 15 ||</l>
        </lg>
        <lg n="016">
          <l>nadīryaścāvarudhnīyātkūpānyaśca prapūrayet |</l>
          <l>yaśca parṇatvacāmarthe vṛkṣaṃ chindyānnarādhamaḥ |</l>
          <l>vināśayedvā taṃ vṛkṣaṃ sa ca taṃ pratipadyate || 16 ||</l>
        </lg>
        <lg n="017">
          <l>yaśca chāyāṃ samāsannāñjantūnvai saṃprabādhate |</l>
          <l>svasthānaṃ ca samāsīnāṃstrāsayedvārayedapi || 17 ||</l>
        </lg>
        <lg n="018">
          <l>sarve te taṃ prapadyante socchrayaṃ narakaṃ mahat |</l>
          <l>uttīrṇāśca tato bhūyaḥ saṃsāraṃ yānti te 'śubhāḥ || 18 ||</l>
        </lg>
        <lg n="019">
          <l>ya imaṃ śṛṇuyādatandritātmā narakaṃ pāpakṛtāmaśarmabhūtam |</l>
          <l>na sa taṃ samupaiti puṇyakarmā viditātmā hyasipatranāmadheyam || 19 ||</l>
        </lg>
        <trailer>skandapurāṇa ekacatvāriṃśo 'dhyāyaḥ || </trailer>
      </div>
      <div n="042" type="chapter">
        <p>suśarmovāca |</p>
        <lg n="001">
          <l>ataḥ paraṃ vaitaraṇīṃ nadīṃ pāpapraṇāśanīm |</l>
          <l>śṛṇu me 'vahitaḥ putra pāpakarmabhayāvahām || 1 ||</l>
        </lg>
        <lg n="002">
          <l>nadī vaitaraṇī putra ṭaṅkacchinnataṭāśubhā |</l>
          <l>keśāsthirudhirāpūrṇā mahākṣārarasā tathā || 2 ||</l>
        </lg>
        <lg n="003">
          <l>ullumpakairgardabhakairmakaraiḥ kacchapairapi |</l>
          <l>śiśumāraiśca nakraiśca tantukai rākṣasairapi |</l>
          <l>mahādaṃṣṭrairmahākāyaiḥ piśitāśaiḥ samākulā || 3 ||</l>
        </lg>
        <lg n="004">
          <l>asipatraiśca tairvṛkṣaistīrajātaiḥ samāvṛtā |</l>
          <l>śaivalena ca dīrgheṇa vitānenābhisaṃvṛtā || 4 ||</l>
        </lg>
        <lg n="005">
          <l>tasyāstīre vanaṃ ghoraṃ śarabharkṣasamākulam |</l>
          <l>vyāghradvīpisamākīrṇaṃ siṃhebhanarasaṃkulam || 5 ||</l>
        </lg>
        <lg n="006">
          <l>tatra duṣkṛtakarmāṇastairvyāghrādibhirarditāḥ |</l>
          <l>tāṃ nadīṃ sumahāghorāṃ pātyante duḥkhitāstataḥ || 6 ||</l>
        </lg>
        <lg n="007">
          <l>tatra te patitā vatsa tantukaiḥ śaivalena ca |</l>
          <l>vitānena ca saṃbaddhā bhakṣyante tairjhaṣādibhiḥ |</l>
          <l>kṣārodakena dahyanto nādayantaśca duḥkhitāḥ || 7 ||</l>
        </lg>
        <lg n="008">
          <l>varṣakoṭīrbhṛśaṃ tadvai yāvatpāpasya saṃkṣayaḥ |</l>
          <l>tato muktāstūcchrayeṣu pātyante vai punaḥ punaḥ || 8 ||</l>
        </lg>
        <lg n="009">
          <l>viśrāntāstatra te gatvā ucchrayānnarakaṃ punaḥ |</l>
          <l>pātyante vivaśā mūḍhā yāvatpāpaṃ kṣayaṃ gatam || 9 ||</l>
        </lg>
        <lg n="010">
          <l>uttīrṇaḥ socchrayānetānsaṃsāraṃ pratipadyate |</l>
          <l>tīrṇo 'ntameṣu ca punarnarakeṣu pṛthakpṛthak || 10 ||</l>
        </lg>
        <lg n="011">
          <l>koṭirekā tu kālasya vardhate hyuttarottaram |</l>
          <l>ucchrayāṇāṃ tu sarveṣāmekaikasya pṛthakpṛthak |</l>
          <l>sahasraṃ vardhate putra varṣāṇāṃ vai samāsataḥ || 11 ||</l>
        </lg>
        <lg n="012">
          <l>ye tu gacchanti taṃ ghoraṃ narakaṃ duṣṭacetasaḥ |</l>
          <l>śṛṇuṣva tānimānsamyagucyamānānmayānagha || 12 ||</l>
        </lg>
        <lg n="013">
          <l>saritaṃ yo 'bhiśapate yaścaināmavamanyate |</l>
          <l>yaśca nagnaḥ praviśati striyaṃ yaścātra gacchati |</l>
          <l>niṣṭhīvedatha mūtraṃ vā purīṣaṃ vāpyathotsṛjet || 13 ||</l>
        </lg>
        <lg n="014">
          <l>āpaśca harate yastu kṣetrārāmajanopagāḥ |</l>
          <l>apāṃ setuharaścaiva taḍāgasya ca bhedakaḥ || 14 ||</l>
        </lg>
        <lg n="015">
          <l>tathā puṣkariṇīnāṃ ca dūṣako yaśca mānavaḥ |</l>
          <l>duṣṭāmaduṣṭāmathavā yaśca nārīṃ pradūṣayet || 15 ||</l>
        </lg>
        <lg n="016">
          <l>padminīṃ yaśca harati nāśayedvāpi durmatiḥ |</l>
          <l>pathistho vā gṛhe vāpi sārthānāṃ vā bhayaṃkaraḥ |</l>
          <l>te sarve narakaṃ ghoraṃ prapadyante narādhamāḥ || 16 ||</l>
        </lg>
        <lg n="017">
          <l>ya imāmaśubhapraṇāśanīṃ śṛṇuyānnityamaśuddhabādhanīm |</l>
          <l>prayataḥ sa na yāti bhāvanīṃ saritaṃ vaitaraṇīmasaṅginīm || 17 ||</l>
        </lg>
        <trailer>skandapurāṇe dvācatvāriṃśo 'dhyāyaḥ ||</trailer>
      </div>
      <div n="043" type="chapter">
        <p>suśarmovāca |</p>
        <lg n="001">
          <l>ataḥ paraṃ pravakṣyāmi narakaṃ pāpanāśanam |</l>
          <l>ayoghanamiti khyātaṃ sarvaprāṇibhayaṃkaram || 1 ||</l>
        </lg>
        <lg n="002">
          <l>yatra te puruṣā ghorā yamābhā yamakiṃkarāḥ |</l>
          <l>mahābalā mahāsattvāḥ sarve yogeśvarāstathā || 2 ||</l>
        </lg>
        <lg n="003">
          <l>ayaskārā yathā piṇḍamayaso 'gnipratāpitam |</l>
          <l>saṃdaṃśenāpi saṃgṛhya sthāpayitvāyase ghane || 3 ||</l>
        </lg>
        <lg n="004">
          <l>abhighnanti ghanairanyaistathā tatrāpi jantavaḥ |</l>
          <l>hanyante rākṣasairghoraistarjayadbhiḥ sudāruṇam || 4 ||</l>
        </lg>
        <lg n="005">
          <l>varṣakoṭīstathā sapta yātitāḥ svena karmaṇā |</l>
          <l>ucchrayeṣu tathā ghorāṃ yātanāṃ prāpnuvanti te || 5 ||</l>
        </lg>
        <lg n="006">
          <l>ete ye yānti puruṣāḥ socchrayaṃ narakaṃ mahat |</l>
          <l>tānahaṃ saṃpravakṣyāmi anirdeśyānnarādhamān || 6 ||</l>
        </lg>
        <lg n="007">
          <l>pādena hanyātpitaraṃ mātaraṃ pūjyameva vā |</l>
          <l>anyaṃ kaṃcitstriyaṃ vāpi hastenātha kaśādibhiḥ |</l>
          <l>tathā pravrajitaṃ caiva agniṃ vāpyatha laṅghayet || 7 ||</l>
        </lg>
        <lg n="008">
          <l>bālamarthakṛte yaśca mṛtyunā yojayettathā |</l>
          <l>striyaṃ vātha pumāṃsaṃ vā klībaṃ vānyaṃ narādhamaḥ || 8 ||</l>
        </lg>
        <lg n="009">
          <l>bhrātṝnyaścātisaṃdhatte dravye kasmiṃścideva hi |</l>
          <l>pitaraṃ vātha durbuddhirmātaraṃ bhaginīmapi || 9 ||</l>
        </lg>
        <lg n="010">
          <l>patiryaścaiva bhāryāṃ svāṃ putrāṃścaivātisaṃdhayet |</l>
          <l>bhāryā patiṃ vā putraṃ vā teṣāṃ sā gatirucyate || 10 ||</l>
        </lg>
        <lg n="011">
          <l>kīlayedyaśca devārcāstīrthāni ca durātmavān |</l>
          <l>vidyāḥ śāstrāṇi divyāni teṣāṃ sā gatirucyate || 11 ||</l>
        </lg>
        <lg n="012">
          <l>ya imaṃ bahupāpayogakāraṇaṃ śṛṇuyānnityamasaukhyasarvadānam |</l>
          <l>praṇataḥ sa na yāti taṃ bhayānakaṃ narakaṃ durgamayoghanāvatānam || 12 ||</l>
        </lg>
        <trailer>skandapurāṇe trayaścatvāriṃśo 'dhyāyaḥ || </trailer>
      </div>
      <div n="044" type="chapter">
        <p>suśarmovāca |</p>
        <lg n="001">
          <l>ataḥ paraṃ padmamahaṃ pravakṣyāmi sudurgamam |</l>
          <l>sukṛtīnāmalabhyaṃ ca duṣkṛtīnāṃ bhayāvaham || 1 ||</l>
        </lg>
        <lg n="002">
          <l>tatrāgnistāpano nāma dhamyamāna iva jvalan |</l>
          <l>jantavastatra tāpyante vahnivarṇā bhavanti ca |</l>
          <l>padmapatranibhāḥ sarve dhāmyamānāstatastataḥ || 2 ||</l>
        </lg>
        <lg n="003">
          <l>tasya madhye mahāstambho lohaḥ samavatiṣṭhate |</l>
          <l>taṃ te gatvā pragṛhṇanti so 'pyagnimati dāruṇaḥ || 3 ||</l>
        </lg>
        <lg n="004">
          <l>evaṃ tatrāniśaṃ ghoraṃ yātitāstūcchrayeṣvapi |</l>
          <l>narāstaṃ yānti niḥsaṅgaṃ ye tānme tvaṃ niśāmaya || 4 ||</l>
        </lg>
        <lg n="005">
          <l>gurubhāryāṃ ca yo gacchedgurusvaṃ vā hareta yaḥ |</l>
          <l>devadravyaṃ bhakṣayecca nāśayedvāpyabhīkṣṇaśaḥ || 5 ||</l>
        </lg>
        <lg n="006">
          <l>brāhmaṇasvaṃ haredyaśca balāddhārayate 'pi vā |</l>
          <l>bāladravyāpahārī ca strīdhanasya tathaiva ca || 6 ||</l>
        </lg>
        <lg n="007">
          <l>klīvāṃśca tyajate yaśca yo hanyāccharaṇāgatam |</l>
          <l>dhanaṃ cāsyābhimanyeta devadravyaharaśca yaḥ || 7 ||</l>
        </lg>
        <lg n="008">
          <l>sarvabhakṣaśca yaḥ syādvai yaśca pānīyavikrayī |</l>
          <l>somavikrayikaścaiva agnyutsādaka eva ca || 8 ||</l>
        </lg>
        <lg n="009">
          <l>agnipraharaṇo yaśca viṣapraharaṇaśca yaḥ |</l>
          <l>aśastraṃ yaśca saṃgrāme hanyācchastreṇa mānavam |</l>
          <l>yācamānaṃ tathā caiva upaviṣṭamathāpi vā || 9 ||</l>
        </lg>
        <lg n="010">
          <l>parāṅmukhaṃ ca saṃsaktamanyena sahavādinam |</l>
          <l>ete sarve narāstatra gacchantyakṛtabuddhayaḥ || 10 ||</l>
        </lg>
        <lg n="011">
          <l>ya imaṃ śṛṇuyātkṛtāntasadmaṃ prayato nityamanekaduḥkhasadmam |</l>
          <l>sa na yāti tamugraśokapadmaṃ narakaṃ mṛtyumivāti kālasadmam || 11 ||</l>
        </lg>
        <trailer>skandapurāṇe catuścatvāriṃśo 'dhyāyaḥ || </trailer>
      </div>
      <div n="045" type="chapter">
        <p>suśarmovāca |</p>
        <lg n="001">
          <l>mahāpadmastataścānyo nirayo romaharṣaṇaḥ |</l>
          <l>yatra te kiṃkarā ghorā yamasya yamasaṃnibhāḥ || 1 ||</l>
        </lg>
        <lg n="002">
          <l>jantūnāmāyudhaiḥ kuṇṭhairnirghṛṇāḥ pāpakarmiṇām |</l>
          <l>utkṛtyotkṛtya māṃsāni tebhyo yacchanti vai punaḥ || 2 ||</l>
        </lg>
        <lg n="003">
          <l>te bhakṣayitvā māṃsāni svāni duṣkṛtakāriṇaḥ |</l>
          <l>padmapatranibhā jātā dhāmyante 'gnau divāniśam || 3 ||</l>
        </lg>
        <lg n="004">
          <l>analena ca ghoreṇa dravīkṛtamayaḥ punaḥ |</l>
          <l>mukhe 'pāvṛtya yacchanti dāruṇā yamakiṃkarāḥ || 4 ||</l>
        </lg>
        <lg n="005">
          <l>ayomayyastathā nāryo narāścāgnisamaprabhāḥ |</l>
          <l>samāśliṣyanti saṃgatya dravamāṇāstatastataḥ || 5 ||</l>
        </lg>
        <lg n="006">
          <l>vṛkṣāśca tatra bahavaḥ supuṣpaphalapatriṇaḥ |</l>
          <l>tānāśrayanti duḥkhārtā agniṃ varṣanti te 'pi ca || 6 ||</l>
        </lg>
        <lg n="007">
          <l>śilāśca bahvyastatrānyāstāḥ śliṣyanti yadā ca te |</l>
          <l>tadā tāścāgnivarṇābhā dahante tānbhṛśaṃ narān |</l>
          <l>evameṣa mahāpadmo narakaḥ saṃprakīrtitaḥ || 7 ||</l>
        </lg>
        <lg n="008">
          <l>suvarṇahārī yaścaiva mātṛyāyī ca yo naraḥ |</l>
          <l>mātā putraṃ ca yo 'bhyeti vedadoṣāvakīrtakaḥ || 8 ||</l>
        </lg>
        <lg n="009">
          <l>matsarī yaśca durvṛttaḥ śravaṇānāṃ ca pūjakaḥ |</l>
          <l>vṛṣalo yaḥ śrutiṃ brūyācchṛṇuyādapi vā punaḥ |</l>
          <l>gṛhṇīyādvāpi durbuddhirbrāhmaṇānvāvamanyate || 9 ||</l>
        </lg>
        <lg n="010">
          <l>brāhmaṇebhyo rahasyāni āśramāntarajāni ca |</l>
          <l>yasminnādhikṛto yaḥ syācchṛṇuyādvā paṭheta vā || 10 ||</l>
        </lg>
        <lg n="011">
          <l>duṣṭaśravaṇanirgranthāstathaivājīvakāśca ye |</l>
          <l>bhaktastebhyo dvijo yaśca narakaṃ saṃprapadyate || 11 ||</l>
        </lg>
        <lg n="012">
          <l>yogaṃ parivadedyaśca pitṝnatha pitāmahān |</l>
          <l>yogeśvarāṃśca durvṛtto yogadharmamathāpi ca |</l>
          <l>vedavarṇāśramajñāṃśca tannindābhirataḥ śaṭhaḥ || 12 ||</l>
        </lg>
        <lg n="013">
          <l>hetuko nāstivādī ca sarvastaṃ pratipadyate |</l>
          <l>tathyamuktaṃ mayā sarvamevametanna saṃśayaḥ || 13 ||</l>
        </lg>
        <lg n="014">
          <l>evaṃ te yātitāstatra svakarmaphalabandhanāḥ |</l>
          <l>tataḥ śeṣeṇa saṃbaddhā jāyante kīṭakādiṣu || 14 ||</l>
        </lg>
        <lg n="015">
          <l>śṛṇuyādya imaṃ vijitya doṣānmatimānnityamalobhamohaśokaḥ |</l>
          <l>sa tu daivavidhipraveritātmā divamevaiti na yāti taṃ kadācit || 15 ||</l>
        </lg>
        <trailer>skandapurāṇe pañcacatvāriṃśo 'dhyāyaḥ || </trailer>
      </div>
      <div n="046" type="chapter">
        <p>suśarmovāca |</p>
        <lg n="001">
          <l>ataḥ paraṃ pravakṣyāmi rauravaṃ narakaṃ punaḥ |</l>
          <l>yatra te vivaśā baddhāḥ karmaṇā svena jantavaḥ |</l>
          <l>yātyante duḥkhaśokārtā mahānirayagāminaḥ || 1 ||</l>
        </lg>
        <lg n="002">
          <l>ru iti procyate śabdastatrāsau śrūyate yataḥ |</l>
          <l>punaḥ punarvā bhīmo hi rauravastena kīrtyate || 2 ||</l>
        </lg>
        <lg n="003">
          <l>pūrṇastu sarvaḥ kārīṣyā jvalatyā so 'tidāruṇaḥ |</l>
          <l>madhye stambho 'sya loho vai taptakāñcanasaprabhaḥ || 3 ||</l>
        </lg>
        <lg n="004">
          <l>tatra janturbhṛśaṃ magnaḥ praviśandahyate bhṛśam |</l>
          <l>ārtanādānprakurvāṇo mūrchitaḥ patitaḥ punaḥ || 4 ||</l>
        </lg>
        <lg n="005">
          <l>tataḥ kleśena mahatā uddhṛtyātmānamātmanā |</l>
          <l>bhūyo 'nyaṃ deśamāsādya tathaiva praviśansa hi || 5 ||</l>
        </lg>
        <lg n="006">
          <l>tatastasmādupotpatya stambhamāśrayate yadi |</l>
          <l>tenāpi dahyate bhūyo visṛjya praviśetpunaḥ || 6 ||</l>
        </lg>
        <lg n="007">
          <l>evaṃ sa yātyate tatra bahūnabdānsuduḥkhitaḥ |</l>
          <l>tato visṛṣṭo bhūyaśca ucchrayānpratipadyate || 7 ||</l>
        </lg>
        <lg n="008">
          <l>taṃ hi gacchanti puruṣāḥ surāpā dharmadeśakāḥ |</l>
          <l>pitṛhā mātṛhā caiva bhrātṛhā guruhā tathā || 8 ||</l>
        </lg>
        <lg n="009">
          <l>goghno 'tha damakaścaiva jantūnāṃ bhṛśadāruṇaḥ |</l>
          <l>galakarttā kūṭamānī karmaṇāṃśca karoti yaḥ || 9 ||</l>
        </lg>
        <lg n="010">
          <l>parivittiḥ parivettā śmaśānaratireva ca |</l>
          <l>punarbhūsutasaṃyogī yasya copapatirgṛhe |</l>
          <l>ete sarve 'bhigacchanti narakaṃ rauravaṃ narāḥ || 10 ||</l>
        </lg>
        <lg n="011">
          <l>ya imaṃ śṛṇuyācca rauravaṃ narakaṃ pāpakṛtāṃ surauravam |</l>
          <l>niyataṃ prayato 'tirauravaṃ na sa gacchenmanasāpi rauravam || 11 ||</l>
        </lg>
        <trailer>skandapurāṇe ṣaṭcatvāriṃśo 'dhyāyaḥ || </trailer>
      </div>
      <div n="047" type="chapter">
        <p>suśarmovāca |</p>
        <lg n="001">
          <l>mahārauravamanyacca śṛṇu me duṣṭayātanam |</l>
          <l>yatra dhārāśca toyasya taḍāgāni ca putraka |</l>
          <l>kārīṣī kanakābhā ca kulyāścāgniprapūritāḥ || 1 ||</l>
        </lg>
        <lg n="002">
          <l>āyasā bahavaḥ stambhā vṛkṣāśca bahukaṇṭakāḥ |</l>
          <l>rākṣasā vividhākārāstīkṣṇaśastrāstradhāriṇaḥ || 2 ||</l>
        </lg>
        <lg n="003">
          <l>tatra pāpena bahunā jantuḥ samabhipāśitaḥ |</l>
          <l>nipatedvikṛtākāraḥ krandamāno muhurmuhuḥ || 3 ||</l>
        </lg>
        <lg n="004">
          <l>sa tatra patitaḥ kṣipraṃ rākṣasairbhinnamastakaḥ |</l>
          <l>kārīṣyāmagnivarṇāyāṃ pacyate bhṛśadāruṇam || 4 ||</l>
        </lg>
        <lg n="005">
          <l>tataḥ sa tena dāhena duḥkhitaḥ paramārtimān |</l>
          <l>dāhapraśamanārthāya taḍāge 'bhinimajjate || 5 ||</l>
        </lg>
        <lg n="006">
          <l>tatra kṣāreṇa kaṣṭena dviguṇaṃ vedanārditaḥ |</l>
          <l>vegenotthāya vṛkṣaṃ vā stambhaṃ vāpyabhirohati || 6 ||</l>
        </lg>
        <lg n="007">
          <l>tatra taiḥ kaṇṭakaistīkṣṇairāyasaiścāvatakṣitaḥ |</l>
          <l>patate hyagnikulyāyāṃ karuṇaṃ bahudhā nadan || 7 ||</l>
        </lg>
        <lg n="008">
          <l>evaṃ sa yātyamānastu tṛṣārto vilapanbahu |</l>
          <l>dhārāmāśrayate pātuṃ sāpi tasyāyasaṃ tadā |</l>
          <l>agnivarṇaṃ vahatyambhastato mūrchārdito mriyet || 8 ||</l>
        </lg>
        <lg n="009">
          <l>saṃpūrṇayātanaścāpi muktastasmādbhayāvahāt |</l>
          <l>ucchrayeṣu tadā janturyātyate bhṛśadāruṇam || 9 ||</l>
        </lg>
        <lg n="010">
          <l>tatra gacchanti rājaghno rājabhāryāvamanyakaḥ |</l>
          <l>āśāṃ dattvā na dadyādyo yaśca tīrthāvadūṣakaḥ || 10 ||</l>
        </lg>
        <lg n="011">
          <l>moṣakaḥ sūcakaścaiva strībhṛto yaśca pāpakṛt |</l>
          <l>agnau gavi ca yo dānaṃ brāhmaṇe vāpi vārayet || 11 ||</l>
        </lg>
        <lg n="012">
          <l>vikrīṇīyātsvabhāryāṃ yo apatyaṃ vā narādhamaḥ |</l>
          <l>harate cāgnibhāṇḍāni yogināṃ caiva kiṃcana || 12 ||</l>
        </lg>
        <lg n="013">
          <l>coragrāhaśca durbuddhirmanuṣyāstasya ye ca ha |</l>
          <l>brāhmaṇādhikṛtaścaiva dharmādhikṛta eva ca || 13 ||</l>
        </lg>
        <lg n="014">
          <l>kapilā yasya gauḥ syācca anagnerbrāhmaṇasya ha |</l>
          <l>mithyāgnihotrī yaścaiva naityake 'pariveṣakaḥ || 14 ||</l>
        </lg>
        <lg n="015">
          <l>rājaputraharaścaiva durbhikṣaṃ yaśca cintayet |</l>
          <l>rāṣṭralopaṃ dāralopaṃ dhanalopaṃ ca yo naraḥ |</l>
          <l>deśasya ḍāmaraṃ caiva satataṃ ya ihecchati || 15 ||</l>
        </lg>
        <lg n="016">
          <l>ya imaṃ śṛṇuyādabhīkṣṇaśo niyataṃ dharmamatiśca tiṣṭhati |</l>
          <l>na sa gacchati taṃ bhayāvahaṃ narakaṃ rauravamugrarauravam || 16 ||</l>
        </lg>
        <trailer>skandapurāṇe saptacatvāriṃśo 'dhyāyaḥ || </trailer>
      </div>
      <div n="048" type="chapter">
        <p>suśarmovāca |</p>
        <lg n="001">
          <l>tamo nāmāparo ghoro narako 'tibhayaṃkaraḥ |</l>
          <l>tatra so 'bhipatanneva rākṣasairabhihanyate || 1 ||</l>
        </lg>
        <lg n="002">
          <l>asimudgaraśaktyagrairgadāmusalapaṭṭasaiḥ |</l>
          <l>bhayadaiḥ parighaiṣṭaṅkairvajrairasiparaśvadhaiḥ || 2 ||</l>
        </lg>
        <lg n="003">
          <l>anyaiśca vividhākārairhataḥ kruddhaiḥ sunirdayaiḥ |</l>
          <l>mūrchitastamasā grasto narakaṃ taṃ prapadyate || 3 ||</l>
        </lg>
        <lg n="004">
          <l>sa dehena vinaṣṭena tamasā mūrchitākṛtiḥ |</l>
          <l>duḥkhasaṃtatisaṃbaddho yātanāmaśnute bhṛśam || 4 ||</l>
        </lg>
        <lg n="005">
          <l>yasmātsa tamasā grasta anāśvasto 'tidāruṇam |</l>
          <l>yātanāmaśnute jantustamastasmātsa ucyate || 5 ||</l>
        </lg>
        <lg n="006">
          <l>sarvā bahuvidhākārā yātanā yāḥ prakīrtitāḥ |</l>
          <l>tāstatra samavāpnoti svena pāpena durmatiḥ || 6 ||</l>
        </lg>
        <lg n="007">
          <l>samāptayātanaścāpi saṃtīrṇaḥ svena karmaṇā |</l>
          <l>ucchrayeṣu punarjanturyātyate karmabandhanaḥ || 7 ||</l>
        </lg>
        <lg n="008">
          <l>brahmahā bhrūṇahā caiva surāpo brāhmaṇaśca yaḥ |</l>
          <l>gavāṃ nipāne yaścaiva pipāsūnāṃ narādhamaḥ || 8 ||</l>
        </lg>
        <lg n="009">
          <l>vighnaṃ karoti mohāndha āhūya ca kṛśaṃ tathā |</l>
          <l>brāhmaṇaṃ na dadātyasya arthinaṃ yaśca dūṣayet || 9 ||</l>
        </lg>
        <lg n="010">
          <l>śāstrāṇi harate yaśca goghno yaśca naraḥ smṛtaḥ |</l>
          <l>kapilaśca vṛthādṛṣṭirvedadharmārthadūṣakaḥ |</l>
          <l>nāstikāśca durātmāna ityete taṃ prayānti vai || 10 ||</l>
        </lg>
        <lg n="011">
          <l>ya imaṃ śṛṇuyāttamomayaṃ tamasā nityamatandritendriyaḥ |</l>
          <l>na sa yāti tamomayaṃ sadā narakaṃ dāruṇajantuśokadam || 11 ||</l>
        </lg>
        <trailer>skandapurāṇe 'ṣṭacatvāriṃśo 'dhyāyaḥ || </trailer>
      </div>
      <div n="049" type="chapter">
        <p>suśarmovāca |</p>
        <lg n="001">
          <l>tamastamataraṃ ghoraṃ narakaṃ śṛṇu me punaḥ |</l>
          <l>prakāśo yatra naivāsti naiva dṛṣṭiḥ pravartate || 1 ||</l>
        </lg>
        <lg n="002">
          <l>patanneva narastatra visaṃjñaḥ kriyate 'śubhaḥ |</l>
          <l>rākṣasairvikṛtākāraistamastena sa cocyate || 2 ||</l>
        </lg>
        <lg n="003">
          <l>tatrāsau patito mūḍho vahninā dahyate bhṛśam |</l>
          <l>mṛto vegādutthitaśca dṛṣṭihīno vicetanaḥ |</l>
          <l>chidyate bhidyate caiva rākṣasaiḥ krūrakarmabhiḥ || 3 ||</l>
        </lg>
        <lg n="004">
          <l>tasmādapi tathaivārtaḥ so 'nyaṃ deśaṃ prapadyate |</l>
          <l>tatrāpi nigṛhītastaiḥ paśumāreṇa vadhyate || 4 ||</l>
        </lg>
        <lg n="005">
          <l>tato bhūyaśca kūpeṣu kṣipto durgeṣvacetanaḥ |</l>
          <l>nimagnaścāgnikārīṣyāṃ niṣkūjanso 'bhijāyate || 5 ||</l>
        </lg>
        <lg n="006">
          <l>evaṃ sa yātanā bahvīstvanubhūya suduḥkhitaḥ |</l>
          <l>narakāntamanuprāpya ucchrayeṣvabhipātyate || 6 ||</l>
        </lg>
        <lg n="007">
          <l>garbhapātanakāraśca rājyakāmaśca yo bhavet |</l>
          <l>ihaivānarhamāno 'sau bhṛtyo rājavadhe rataḥ || 7 ||</l>
        </lg>
        <lg n="008">
          <l>anācāryaśca yaḥ karma ācāryāṇāṃ prapadyate |</l>
          <l>śāstravidyauṣadhīnāṃ ca gadānāmagadaiḥ saha |</l>
          <l>yo vināśayitā kaścidyaḥ praśaṃsati dānavān || 8 ||</l>
        </lg>
        <lg n="009">
          <l>upadeśaṃ ca yo dveṣādācāryo na prayacchati |</l>
          <l>sa yāti narakaṃ ghoraṃ dustaraṃ taṃ tamomayam || 9 ||</l>
        </lg>
        <lg n="010">
          <l>kṛtaghnaṃ tu samādāya narakāḥ sarva eva te |</l>
          <l>yamaṃ praṇamya bruvate saha tairyamakiṃkaraiḥ || 10 ||</l>
        </lg>
        <lg n="011">
          <l>bhagavanna vayaṃ śaktāḥ pāpasyāsya vināśane |</l>
          <l>upāyamanyaṃ paśyasva prasādaṃ kuru naḥ prabho || 11 ||</l>
        </lg>
        <lg n="012">
          <l>sa evamukto bhagavānyamaḥ pretādhipastadā |</l>
          <l>sarvadharmārthakuśalānpṛcchate ṛṣisattamān || 12 ||</l>
        </lg>
        <lg n="013">
          <l>bhagavantaḥ kathaṃ tvasya kṛtaghnasya durātmanaḥ |</l>
          <l>niṣkṛtiḥ sumahāghorādbhavetpāpasya karmaṇaḥ || 13 ||</l>
        </lg>
        <lg n="014">
          <l>tataste ṛṣayaḥ sarve dṛṣṭvā dīrgheṇa cakṣuṣā |</l>
          <l>yamaṃ dharmabhṛtāṃ śreṣṭhamidaṃ vai bruvate vacaḥ || 14 ||</l>
        </lg>
        <lg n="015">
          <l>brahmaghne ca surāpe ca core bhagnavrate tathā |</l>
          <l>niṣkṛtirvihitā sadbhiḥ kṛtaghne nāsti niṣkṛtiḥ || 15 ||</l>
        </lg>
        <lg n="016">
          <l>tataḥ sa bhagavāndevo mārtaṇḍatanayo varaḥ |</l>
          <l>narakebhyo dadātyājñāṃ sarve yūyamimaṃ naram |</l>
          <l>śodhayiṣyatha gacchadhvaṃ naikā hyasya gatiḥ smṛtā || 16 ||</l>
        </lg>
        <lg n="017">
          <l>tataste tasya vacanānnarakāḥ pāpakarmiṇam |</l>
          <l>sarveṣvevānupūrveṇa yātayantyatidāruṇam || 17 ||</l>
        </lg>
        <lg n="018">
          <l>bhartṛpiṇḍāpahartā ca pitṛpiṇḍāpahārakaḥ |</l>
          <l>tasmādgṛhītvā vidyāṃ ca dakṣiṇāṃ yo na yacchati || 18 ||</l>
        </lg>
        <lg n="019">
          <l>puṣṭaśca yaḥ svaṃ nānveti yaśca taṃ ghātayennaraḥ |</l>
          <l>kṛtasya doṣaṃ vadati sakāmaṃ na karoti ca |</l>
          <l>na smarecca kṛtaṃ yastu āśramānyaśca dūṣayet || 19 ||</l>
        </lg>
        <lg n="020">
          <l>na puṣṇāti tathā vāhānāśritāṃścopakāriṇaḥ |</l>
          <l>bhṛtyāṃśca karmaniratāṃstathaiva hitakāriṇaḥ |</l>
          <l>bhāryākarmakarīṇāṃ ca narmāṇi vadate ca yaḥ || 20 ||</l>
        </lg>
        <lg n="021">
          <l>na dattaṃ na hutaṃ kiṃ cidamuṣminniti yo vadet |</l>
          <l>sarvāṃstānṛṣibhiḥ sārdhaṃ kṛtaghnānabravīnmanuḥ || 21 ||</l>
        </lg>
        <lg n="022">
          <l>kṛtaghnaśca śaṭhaścaiva nāstiko 'cchinnasaṃśayaḥ |</l>
          <l>etānsarve 'bhigacchanti ya ete kīrtitā mayā || 22 ||</l>
        </lg>
        <lg n="023">
          <l>utpādakopanetā ca yaśca vidyāṃ prayacchati |</l>
          <l>bhayatrātānnadātā ca pañcaite pitaraḥ smṛtāḥ || 23 ||</l>
        </lg>
        <lg n="024">
          <l>yasteṣāṃ doṣavaktā ca abhyasūyaka eva ca |</l>
          <l>tathā drohapravṛttaśca saṃtyajettānnarādhamaḥ || 24 ||</l>
        </lg>
        <lg n="025">
          <l>mitradhrugyaśca duṣṭātmā tasya randhrāvakīrtakaḥ |</l>
          <l>kṛtopakāriṇe pūrvaṃ na karoti priyaṃ ca yaḥ || 25 ||</l>
        </lg>
        <lg n="026">
          <l>ete sarve narā duṣṭāḥ sarva evāśubhe ratāḥ |</l>
          <l>narakānsaṃprapadyante baddhāḥ pāpena karmaṇā || 26 ||</l>
        </lg>
        <lg n="027">
          <l>ete sarve mayā proktā mahānirayagāminaḥ |</l>
          <l>ucchrayāneva gacchanti ye 'nye pāpakṛto janāḥ || 27 ||</l>
        </lg>
        <lg n="028">
          <l>ya imaṃ tāmasaṃ ghoraṃ śṛṇuyādvā paṭheta vā |</l>
          <l>adharmācca nivarteta sa gacchedbrahmaṇaḥ padam || 28 ||</l>
        </lg>
        <trailer>skandapurāṇa ekonapañcāśattamo 'dhyāyaḥ || </trailer>
      </div>
      <div n="050" type="chapter">
        <p>suśarmovāca |</p>
        <lg n="001">
          <l>ataḥ paraṃ pravakṣyāmi saṃsāraparivartanam |</l>
          <l>yathā vai narakāttīrṇāḥ saṃsaranti samāsataḥ || 1 ||</l>
        </lg>
        <lg n="002">
          <l>prathame narake proktā ye mayā pāpakarmiṇaḥ |</l>
          <l>śeṣeṇa karmaṇā te tu jāyante kṛmiyoniṣu || 2 ||</l>
        </lg>
        <lg n="003">
          <l>kṛmiyonau parāvṛttāḥ sahasrāṇāṃ śataṃ yadā |</l>
          <l>tataḥ punarmarkaṭāste jāyante 'tha tarakṣavaḥ || 3 ||</l>
        </lg>
        <lg n="004">
          <l>tatra tāvatparāvṛttā jāyante goṣu te yadā |</l>
          <l>tadā tatra śatenaiva janmanāṃ śeṣatastataḥ |</l>
          <l>mānuṣeṣūpajāyante kutsitāsveva yoniṣu || 4 ||</l>
        </lg>
        <lg n="005">
          <l>tatra te kurvate bhūyo yadi kiṃcinna kilbiṣam |</l>
          <l>tato viśuddhāṃ jātiṃ te punareva labhantyuta |</l>
          <l>na ca bhūyo 'pi te ghoraṃ saṃsāraṃ prāpnuvanti vai || 5 ||</l>
        </lg>
        <lg n="006">
          <l>dvitīye ye mayā proktāste muktāḥ śeṣakarmaṇā |</l>
          <l>kṛmikīṭeṣu jāyante sahasrāṇāṃ śatāni ṣaṭ || 6 ||</l>
        </lg>
        <lg n="007">
          <l>tathā śatasahasraṃ ca śatānāṃ te punargatāḥ |</l>
          <l>matsayonau prasūyante tāvadeva na saṃśayaḥ || 7 ||</l>
        </lg>
        <lg n="008">
          <l>tato vyāghrāśca ṛkṣāśca tato gotvamavāpyate |</l>
          <l>mānuṣeṣūpapadyante kutsitāḥ svena karmaṇā || 8 ||</l>
        </lg>
        <lg n="009">
          <l>tṛtīye tvatha ye proktā mayā duṣkṛtakāriṇaḥ |</l>
          <l>te muktāḥ karmaṇastasmāccheṣeṇa samaveṣṭitāḥ |</l>
          <l>kṛmikīṭeṣu jāyante sahasrāṇāṃ śatāni ṣaṭ || 9 ||</l>
        </lg>
        <lg n="010">
          <l>tathaiva daśa cānyāni pakṣiṇastāvadeva ca |</l>
          <l>tataḥ siṃhāśca sarpāśca gāvaḥ paścācca mānuṣāḥ || 10 ||</l>
        </lg>
        <lg n="011">
          <l>caturthe tvatha ye proktā mayā duṣkṛtakāriṇaḥ |</l>
          <l>te sarve śeṣavantastu jāyante kṛmiyoniṣu || 11 ||</l>
        </lg>
        <lg n="012">
          <l>sahasrāṇāṃ śatānyaṣṭau tathā cānyāni ṣoḍaśa |</l>
          <l>yonīnāṃ hi tato bhūyo jāyante te tato mṛgāḥ || 12 ||</l>
        </lg>
        <lg n="013">
          <l>mṛgabhāvādvinirmuktā jāyante ca punaḥ kharāḥ |</l>
          <l>tato 'jā gavayāścāpi gāvo mānuṣyatāntataḥ || 13 ||</l>
        </lg>
        <lg n="014">
          <l>pañcame ye mayā proktāste 'pi śeṣeṇa karmaṇā |</l>
          <l>kṛmikīṭeṣu jāyante janmanāṃ koṭimeva hi || 14 ||</l>
        </lg>
        <lg n="015">
          <l>hastiyonau ca tāvaddhi uṣṭreṣvaśveṣu caiva hi |</l>
          <l>tato gotvaṃ samāsādya mānuṣyaṃ prāpnuvanti te || 15 ||</l>
        </lg>
        <lg n="016">
          <l>ṣaṣṭhāccaiva vinirmuktāstataḥ śeṣeṇa karmaṇā |</l>
          <l>jāyante kṛmikīṭeṣu janmanāṃ dviguṇena hi || 16 ||</l>
        </lg>
        <lg n="017">
          <l>koṭimekāṃ tato yūkā tato matso 'tha sūkaraḥ |</l>
          <l>mahiṣatvaṃ tataḥ prāpya gotvājjāyeta mānuṣaḥ |</l>
          <l>mānuṣatve kutsitaśca vyādhitaścaiva jāyate || 17 ||</l>
        </lg>
        <lg n="018">
          <l>saptamācca vinirmuktaḥ kṛmikīṭeṣu jāyate |</l>
          <l>koṭitrayaṃ tāvadeva vṛkṣatvamadhigamya ca || 18 ||</l>
        </lg>
        <lg n="019">
          <l>tato latā tato gulmastato hastī ca jāyate |</l>
          <l>gotvaṃ ca samanuprāpya jāyate mānuṣastataḥ || 19 ||</l>
        </lg>
        <lg n="020">
          <l>aṣṭamācca vinirmukto baddhaḥ śeṣeṇa karmaṇā |</l>
          <l>jāyate kṛmikīṭeṣu dve koṭī dviguṇe ca saḥ || 20 ||</l>
        </lg>
        <lg n="021">
          <l>tataścauṣadhibhāvena vīrutsu ca kuśeṣu ca |</l>
          <l>tato gotvādvinirmukto jāyate kutsito naraḥ || 21 ||</l>
        </lg>
        <lg n="022">
          <l>navamādapi cottīrṇo baddhaḥ śeṣeṇa karmaṇā |</l>
          <l>jāyate kṛmikīṭeṣu pañcakoṭīstataḥ khagaḥ || 22 ||</l>
        </lg>
        <lg n="023">
          <l>tato matsaśca tāvadvai tāvadeva sarīsṛpaḥ |</l>
          <l>śvā tatastāvadevātha tato bhavati kiṃnaraḥ || 23 ||</l>
        </lg>
        <lg n="024">
          <l>kiṃnaratvādvinirmuktastato goṣūpajāyate |</l>
          <l>tato goyoninirmukto mānuṣeṣūpajāyate || 24 ||</l>
        </lg>
        <lg n="025">
          <l>daśamādapi cottīrṇaḥ ṣaṭkoṭīrjanmanāṃ kṛmiḥ |</l>
          <l>śeṣeṇa karmaṇā jātastato bhavati vānaraḥ || 25 ||</l>
        </lg>
        <lg n="026">
          <l>vānarastāvadeveha tāvadeva ca kukkuṭaḥ |</l>
          <l>tāvadeva ca kākastu jīvaṃjīvaka eva ca || 26 ||</l>
        </lg>
        <lg n="027">
          <l>vṛkṣadārakamārjārapipilīkā ca jāyate |</l>
          <l>tato goṣu prajāto 'sau mānuṣeṣūpajāyate || 27 ||</l>
        </lg>
        <lg n="028">
          <l>mahārauravanirmuktaḥ saptakoṭīḥ suduḥkhitaḥ |</l>
          <l>janmanāṃ kṛmikīṭeṣu tato matsatvamaśnute || 28 ||</l>
        </lg>
        <lg n="029">
          <l>tataḥ śvā gardabhaścaiva bhaināśī śuka eva ca |</l>
          <l>tato bhavati gauścāpi tataḥ ṣaṇḍhaḥ prajāyate || 29 ||</l>
        </lg>
        <lg n="030">
          <l>tamonarakanirmuktastvaṣṭakoṭīḥ suduḥkhitaḥ |</l>
          <l>janmanāṃ prāpnute janturviṣṭhāyāṃ kṛmiyoniṣu || 30 ||</l>
        </lg>
        <lg n="031">
          <l>tataḥ śvā jāyate bhūyaścakrāhvaśca punaḥ punaḥ |</l>
          <l>tato maṇḍūkatāṃ prāpya jāyate mṛgapakṣiṣu || 31 ||</l>
        </lg>
        <lg n="032">
          <l>jāyate kiṃnaraścāpi dvīpī śarabha eva ca |</l>
          <l>tato gotvaṃ samāsādya mānuṣatvamavāpnute || 32 ||</l>
        </lg>
        <lg n="033">
          <l>tamonarakanirmuktaḥ śeṣeṇaiva hi karmaṇā |</l>
          <l>jāyate kṛmikīṭeṣu navakoṭīḥ sa janmanām || 33 ||</l>
        </lg>
        <lg n="034">
          <l>tato bhavati kākaśca bhāsaścaiva sa jāyate |</l>
          <l>vāntāśī ca tataḥ pakṣī ulūkaśca tataḥ punaḥ || 34 ||</l>
        </lg>
        <lg n="035">
          <l>punarvṛkṣaśca gulmaśca tato bhavati vai mṛgaḥ |</l>
          <l>tato gaurmanujaścāpi tatra garbhe sa vai mṛtaḥ || 35 ||</l>
        </lg>
        <lg n="036">
          <l>punaḥ punarjāyamānaḥ sahasrāṇāṃ śataṃ sa tu |</l>
          <l>vyādhitaḥ kutsitaścaiva jāyate sa naraḥ punaḥ || 36 ||</l>
        </lg>
        <lg n="037">
          <l>yastu sarvānimānprāpya narakāniha jāyate |</l>
          <l>sa yoniṣu samastāsu sarvasaṃsāramaśnute || 37 ||</l>
        </lg>
        <lg n="038">
          <l>yadi mānuṣyatāṃ yāti kadācitkālaparyayāt |</l>
          <l>tatrāpi kutsitāṃ yoniṃ bhūyo bhūyaḥ prapadyate || 38 ||</l>
        </lg>
        <lg n="039">
          <l>aniṣṭaḥ sarvabhūtānāṃ duḥkhito vyādhitastathā |</l>
          <l>vikṛtaṃ rūpamāpnoti karmaṇā svena dūṣitaḥ || 39 ||</l>
        </lg>
        <p>suśarmovāca |</p>
        <lg n="040">
          <l>etatte kathitaṃ sarvaṃ samāsātputra sarvaśaḥ |</l>
          <l>narakāṇāṃ satattvaṃ ca kramabhedau yathāgati || 40 ||</l>
        </lg>
        <p>sanatkumāra uvāca |</p>
        <lg n="041">
          <l>ya imaṃ śṛṇuyādyuktaḥ sadā parvasu parvasu |</l>
          <l>śrāvayedvā dvijānsamyaksarvapāpaiḥ pramucyate || 41 ||</l>
        </lg>
        <lg n="042">
          <l>dharmyaṃ yaśasyamāyuṣyaṃ svargyaṃ sarvārthasādhakam |</l>
          <l>śrāvyaṃ ca paṭhitavyaṃ ca satataṃ bhūtimicchatā || 42 ||</l>
        </lg>
        <lg n="043">
          <l>idaṃ tu sarvārthasukhāvahaṃ dhruvaṃ mahānubhāvaṃ sugatipradaṃ śubham |</l>
          <l>sadaiva vipreṇa samāhitātmanā adhītya dhāryaṃ śrutisaṃmitaṃ dhruvaṃ || 43 ||</l>
        </lg>
        <trailer>skandapurāṇe pañcāśo 'dhyāyaḥ || </trailer>
      </div>
      <div n="051" type="chapter">
        <p>sanatkumāra uvāca |</p>
        <lg n="001">
          <l>sukeśastu tato vyāsa pituḥ śrutvā sudīnavān |</l>
          <l>dīnavaccintayāmāsa jantūnāṃ tāṃ gatiṃ tadā || 1 ||</l>
        </lg>
        <lg n="002">
          <l>cintayābhiparītātmā duḥkhena ca samāhataḥ |</l>
          <l>jantūnāṃ mokṣaṇopāyaṃ mūḍhacetā na jajñivān || 2 ||</l>
        </lg>
        <lg n="003">
          <l>cintāpannaḥ sa tu yadā pitṝṃstānnābhyabhāṣata |</l>
          <l>tadā te pitaraḥ sarve sukeśamidamūcire || 3 ||</l>
        </lg>
        <p>pitara ūcuḥ |</p>
        <lg n="004">
          <l>atīva kiṃ cintayasi kutaścintā tavānagha |</l>
          <l>īśvarasya sataḥ putra nedaṃ tava vidhīyate || 4 ||</l>
        </lg>
        <p>sukeśa uvāca |</p>
        <lg n="005">
          <l>jantūnāṃ karmajaṃ kleśaṃ śrutvā yuṣmābhirīritam |</l>
          <l>cintayāmi kathaṃ teṣāṃ mokṣopāyo bhavediti || 5 ||</l>
        </lg>
        <p>pitara ūcuḥ |</p>
        <lg n="006">
          <l>anādṛtya kṣayaṃ putra mokṣasteṣāṃ na vidyate |</l>
          <l>karmaṇaḥ svakṛtasyeha sa ca bhogātkṣayo mataḥ || 6 ||</l>
        </lg>
        <lg n="007">
          <l>bhogaśca narake 'vaśyaṃ jantūnāṃ sa vidhīyate |</l>
          <l>na ca te narakāḥ śakyā hartuṃ karmakṣayaṃ vinā || 7 ||</l>
        </lg>
        <lg n="008">
          <l>aśakyāḥ khalu ye hyarthā na tānprājñaḥ samārabhet |</l>
          <l>arṇavasya prataraṇaṃ yathā tanmṛtyumarchati || 8 ||</l>
        </lg>
        <p>sanatkumāra uvāca |</p>
        <lg n="009">
          <l>evamuktaḥ sa tejasvī pitṝṃstānhṛcchayāvṛtaḥ |</l>
          <l>uvāca praṇato bhūtvā māvamaṃsthāḥ sutaṃ hi mām || 9 ||</l>
        </lg>
        <lg n="010">
          <l>kā śaktirmama tāñjantūnbalāttārayituṃ sutāḥ |</l>
          <l>mahādevaprasādāttāṃstārayiṣyāmi durgatim || 10 ||</l>
        </lg>
        <lg n="011">
          <l>yūyaṃ yathaiva tīrṇāḥ stha narakasthā vicetasaḥ |</l>
          <l>tathā te jantavaḥ sarve tariṣyanti na saṃśayaḥ || 11 ||</l>
        </lg>
        <p>sanatkumāra uvāca |</p>
        <lg n="012">
          <l>tatastānsa tadāmantrya mahātmā gaṇanāyakaḥ |</l>
          <l>saṃpraviśya samudrāmbho antarjalagatastadā |</l>
          <l>jajāpa rudrāñchuddhātmā niścalaḥ susamāhitaḥ || 12 ||</l>
        </lg>
        <lg n="013">
          <l>japatastasya yogena yuktasya ca mahātmanaḥ |</l>
          <l>trailokyamakhilaṃ sarvaṃ tapasābhūtpratāpitam || 13 ||</l>
        </lg>
        <lg n="014">
          <l>tato devāstadā sarve pitāmahamathābruvan |</l>
          <l>kimidaṃ bhagavansarve tapyāma vivaśā vayam || 14 ||</l>
        </lg>
        <lg n="015">
          <l>kasyedaṃ tapaso vīryaṃ kasya yogo 'yamīdṛśaḥ |</l>
          <l>ka eṣa suraśārdūla tapastapyati dāruṇam || 15 ||</l>
        </lg>
        <lg n="016">
          <l>yāvadevaṃ na dahati yāvaccaiva na kupyate |</l>
          <l>tāvatsarvānabhiprāyāṃstasya saṃpādaya prabho || 16 ||</l>
        </lg>
        <lg n="017">
          <l>sa evamukto devaistairbhagavāndevasattamaḥ |</l>
          <l>uvāca mā bhayaṃ vo 'stu nāyaṃ kaścidasaṃmataḥ || 17 ||</l>
        </lg>
        <lg n="018">
          <l>eṣa rudrasya devasya mahātmā gaṇanāyakaḥ |</l>
          <l>samudrāntarjalāsīno rudrāñjapati yogavān || 18 ||</l>
        </lg>
        <lg n="019">
          <l>na cāsya duṣṭābhiprāyo lokānprati mahābalāḥ |</l>
          <l>nārakāneṣa narakāduddhartumabhimanyate || 19 ||</l>
        </lg>
        <lg n="020">
          <l>te yūyaṃ yadi manyadhvaṃ gatvā rudraṃ praṇamya ca |</l>
          <l>arthayāmo 'sya devasya kriyatāmīpsito varaḥ || 20 ||</l>
        </lg>
        <lg n="021">
          <l>evamastviti te sarve brahmaṇā saha saṃgatāḥ |</l>
          <l>gatā mandaramavyagrā nandinā saṃpraveśitāḥ |</l>
          <l>te dṛṣṭvā devamīśānaṃ stutvedamabruvanvibhum || 21 ||</l>
        </lg>
        <lg n="022">
          <l>sukeśo bhagavaṃstubhyaṃ vallabho gaṇanāyakaḥ |</l>
          <l>kāruṇyaṃ prāṇināṃ kṛtvā tapastapyati duścaram |</l>
          <l>tasya kāmaṃ sakāmaṃ tvaṃ kuruṣva bhuvaneśvara || 22 ||</l>
        </lg>
        <lg n="023">
          <l>teṣāṃ vijñaptimākarṇya devadevastadā bhavaḥ |</l>
          <l>brahmādyaiḥ sahito 'bhyāgātsukeśasya tadāntikam || 23 ||</l>
        </lg>
        <lg n="024">
          <l>samudrastatra ye cānye munayaḥ saṃśitavratāḥ |</l>
          <l>arghyamādāya śataśo nemuḥ śaṃkaramāgatam || 24 ||</l>
        </lg>
        <lg n="025">
          <l>tamasau gaṇapaśreṣṭhaṃ devadeva idaṃ vacaḥ |</l>
          <l>provāca madhuraṃ vyāsa manaḥśrotrasukhāvaham || 25 ||</l>
        </lg>
        <lg n="026">
          <l>vatsottiṣṭha sukeśa tvaṃ prārthayasva yathepsitam |</l>
          <l>sarvaṃ tatsaṃpradāsyāmi tvaṃ hi nandisamo mama || 26 ||</l>
        </lg>
        <lg n="027">
          <l>tataḥ sukeśa utthāya stutvā taṃ vṛṣabhadhvajam |</l>
          <l>praṇipatya punarvavre kāmaṃ pūrvasamīhitam || 27 ||</l>
        </lg>
        <lg n="028">
          <l>narakeṣu narā deva yātyante pāpakarmiṇaḥ |</l>
          <l>teṣāmupari ceto me duḥkhenārditamīśvara || 28 ||</l>
        </lg>
        <lg n="029">
          <l>te yathā pratimucyante sarva eva jagatpate |</l>
          <l>tathā kuru mamādyaiva vara eṣo mayārthitaḥ || 29 ||</l>
        </lg>
        <lg n="030">
          <l>ye cādhunā narā deva yātyante narakeṣu vai |</l>
          <l>teṣāṃ tu pratimokṣārthaṃ yācayeyaṃ sureśvara || 30 ||</l>
        </lg>
        <lg n="031">
          <l>tatastadarthitaṃ devaḥ prayacchannidamabravīt |</l>
          <l>evaṃ bhavatu te vatsa muktā nārakiṇo narāḥ || 31 ||</l>
        </lg>
        <lg n="032">
          <l>anayāpi ca bhaktyā tvaṃ kāruṇyena ca vallabhaḥ |</l>
          <l>sutarāṃ bhava nirvyagraḥ paramaiśvaryasaṃyutaḥ || 32 ||</l>
        </lg>
        <lg n="033">
          <l>tataste nārakāḥ sarve vimānāni samāśritāḥ |</l>
          <l>devadevaṃ tato 'bhyetya sukeśaṃ ca praṇemire || 33 ||</l>
        </lg>
        <lg n="034">
          <l>tamuvāca punardevaḥ sukeśaṃ gaṇanāyakam |</l>
          <l>yo hi tārayate jantūnāpadaṃ kiṃcideva hi |</l>
          <l>tasya dharmo 'mito bhūtvā saṃsāraṃ na prayacchati || 34 ||</l>
        </lg>
        <lg n="035">
          <l>manasāpi hi yaḥ prāṇī kleśājjantūnsadecchati |</l>
          <l>vimoktuṃ so 'pi dharmātmā sarvaduḥkhaiḥ pramucyate || 35 ||</l>
        </lg>
        <lg n="036">
          <l>yaścopārjya svayaṃ dharmaṃ jantubhyaḥ saṃprayacchati |</l>
          <l>sukhārthaṃ so 'pi sarvebhyo duḥkhebhyaḥ saṃpramucyate || 36 ||</l>
        </lg>
        <lg n="037">
          <l>sa tvaṃ pareṇa yogena aiśvaryeṇa ca saṃyutaḥ |</l>
          <l>jantūnāṃ tāraṇe yuktastvayānyaḥ kaḥ samo bhuvi || 37 ||</l>
        </lg>
        <p>sukeśa uvāca |</p>
        <lg n="038">
          <l>bhagavaṃstvatprasādānme sarvametadbhaviṣyati |</l>
          <l>śaktirmama kuto deva tvayaivaitatkṛtaṃ vibho || 38 ||</l>
        </lg>
        <lg n="039">
          <l>na cānyadasti kartavyaṃ kṛtyaṃ yanme manogatam |</l>
          <l>tavāsmi kiṃkaro dāso nāścaryaṃ yanmamedṛśam || 39 ||</l>
        </lg>
        <p>sanatkumāra uvāca |</p>
        <lg n="040">
          <l>tataḥ sa bhagavāndevo visṛjya gaṇanāyakam |</l>
          <l>abhyagānmandaraṃ vyāsa vṛtaḥ sarvāmaraistadā || 40 ||</l>
        </lg>
        <lg n="041">
          <l>devā api vimānasthānnārakānvīkṣya sarvaśaḥ |</l>
          <l>śāntaṃ ca jagato duḥkhaṃ dṛṣṭvā jagmuryathāgatam || 41 ||</l>
        </lg>
        <lg n="042">
          <l>ya imaṃ nārakottāraṃ śṛṇuyādvā paṭheta vā |</l>
          <l>sa duḥkhaṃ samanuprāpya nāvasīdati karhicit || 42 ||</l>
        </lg>
        <lg n="043">
          <l>pāpātmāpi sunirghṛṇaṃ pratibhayaṃ nābhyeti pāpāśrayam |</l>
          <l>devabrāhmaṇavaidyasaṃsadi dṛḍhaṃ bhaktaḥ sadā śaṃkaram || 43 ||</l>
        </lg>
        <trailer>skandapurāṇa ekapañcāśo 'dhyāyaḥ || </trailer>
      </div>
      <div n="052" type="chapter">
        <p>vyāsa uvāca |</p>
        <lg n="001">
          <l>ke punastaṃ na gacchanti narakaṃ śubhakarmiṇaḥ |</l>
          <l>pāpeṣvabhiratā deva etadicchāmi veditum || 1 ||</l>
        </lg>
        <lg n="002">
          <l>tathā strīṇāṃ ca kā yuktā gatiḥ paramikā śubhā |</l>
          <l>kena karmavipākena etadicchāmi veditum || 2 ||</l>
        </lg>
        <p>sanatkumāra uvāca |</p>
        <lg n="003">
          <l>na gacchanti narā ye tu narakaṃ taṃ suduḥkhitāḥ |</l>
          <l>pāpakarmaṇyabhiratāstānimāñchṛṇu mānada || 3 ||</l>
        </lg>
        <lg n="004">
          <l>nāgnicinnarakaṃ yāti na satputrī na govratī |</l>
          <l>nāśvamedhena yo yaṣṭā gosahasraprado na ca || 4 ||</l>
        </lg>
        <lg n="005">
          <l>na ca svādhyāyanityo yo rudrajāpī ca yo naraḥ| </l>
          <l>brāhmaṇaṃ tārayedyaśca āpado maraṇāntikāt || 5 ||</l>
        </lg>
        <lg n="006">
          <l>tameva vyādhitaṃ dīnamakarmaṇyaṃ tathaiva ca |</l>
          <l>śuśrūṣedyāvadarthena yukto dharmeṇa mānavaḥ || 6 ||</l>
        </lg>
        <lg n="007">
          <l>tathā gāṃ caiva saṃbhagnāṃ patitāṃ śaktivarjitām |</l>
          <l>saṃrakṣati suyuktātmā sa ca taṃ naiva gacchati || 7 ||</l>
        </lg>
        <lg n="008">
          <l>maheśaṃ yaśca bhāvena pareṇa ca samādhinā |</l>
          <l>bhaktaḥ samarcayennityaṃ sa ca taṃ naiva gacchati || 8 ||</l>
        </lg>
        <lg n="009">
          <l>brāhmaṇāstaṃ na gacchanti vedavedāṅgapāragāḥ |</l>
          <l>ṣaṭkarmaniratā vyāsa ātmadharmavyavasthitāḥ || 9 ||</l>
        </lg>
        <lg n="010">
          <l>tapaḥśaucasamāyuktā dayāvanto dṛḍhavratāḥ |</l>
          <l>pratigrahanivṛttāśca īśabhaktāśca ye dvijāḥ || 10 ||</l>
        </lg>
        <lg n="011">
          <l>kṣatriyā ye ca rakṣārthaṃ prajānāṃ nityamudyatāḥ |</l>
          <l>tyajanti samare prāṇānna te narakagāminaḥ || 11 ||</l>
        </lg>
        <lg n="012">
          <l>vaiśyā vārtāsamāyuktā nyāyadharmavyavasthitāḥ |</l>
          <l>yeṣāṃ vṛttiravicchinnā devabrāhmaṇapūjane |</l>
          <l>narakaṃ te na paśyanti svargagāste prakīrtitāḥ || 12 ||</l>
        </lg>
        <lg n="013">
          <l>bhaktā varṇatrayaṃ ye ca śūdrā darpavivarjitāḥ |</l>
          <l>brāhmaṇāṃśca viśeṣeṇa ye nityaṃ samupāsate |</l>
          <l>na te paśyanti narakānsugatiṃ ca mṛtā yayuḥ || 13 ||</l>
        </lg>
        <lg n="014">
          <l>caturṣvapi ca varṇeṣu manujā bhāvataḥ śivam |</l>
          <l>śarvārpitakriyāvasthā bhaktā nityamanuvratāḥ |</l>
          <l>na te prayānti narakānprāpnuvanti parāṃ gatim || 14 ||</l>
        </lg>
        <lg n="015">
          <l>prāsādaṃ ye ca vai kṛtvā devadevamupāsate |</l>
          <l>anyānapi pitṝṃste tu narakāduddharantyuta || 15 ||</l>
        </lg>
        <lg n="016">
          <l>khānitāḥ puṣkariṇyaśca taḍāgāni hradāni ca |</l>
          <l>ropitāni ca ṣaṇḍāni te 'pi tāni na yānti hi || 16 ||</l>
        </lg>
        <lg n="017">
          <l>paritrāṇāṃ dvijātīnāmanyeṣāṃ caiva duḥkhinām |</l>
          <l>nityaṃ prakurvate ye ca te 'pi tānna vrajanti hi || 17 ||</l>
        </lg>
        <lg n="018">
          <l>akrodhanāśca ye nityaṃ devabrāhmaṇapūjakāḥ |</l>
          <l>nityaṃ dānaratāścaiva na te gacchantyadhogatim || 18 ||</l>
        </lg>
        <lg n="019">
          <l>satyābhidhānasaṃyuktā duṣkṛtārambhavarjitāḥ| </l>
          <l>svadharmakaraṇe saktāḥ paśyanti narakānna te || 19 ||</l>
        </lg>
        <lg n="020">
          <l>liṅgārcanaratastasmātsarvasmātparimucyate |</l>
          <l>dhyānī tu sarvadā yo vai gaṇāñjapati vā śuciḥ |</l>
          <l>yogī tu sarvapāpāni kurvannapi na lipyate || 20 ||</l>
        </lg>
        <lg n="021">
          <l>strīṇāṃ tu paramo devaḥ patirbhavati sarvadā |</l>
          <l>tasmānnānyatprapaśyanti ye keciddharmacintakāḥ || 21 ||</l>
        </lg>
        <lg n="022">
          <l>karmaṇā manasā vācā yaddadāti juhoti vā |</l>
          <l>parityajya patiṃ nārī na tasya phalamaśnute || 22 ||</l>
        </lg>
        <lg n="023">
          <l>patiśuśrūṣaṇe raktā trividhenāpi karmaṇā |</l>
          <l>patau mṛte 'pi manasā nānyamicchati yā naram || 23 ||</l>
        </lg>
        <lg n="024">
          <l>karoti puṇyaṃ yaccāpi patyuḥ sarvaṃ prayacchati |</l>
          <l>sā nārī narakānsarvānmanasāpi na gacchati || 24 ||</l>
        </lg>
        <lg n="025">
          <l>saṃsāraṃ naiva sā ghoraṃ sarvaṃ saṃpratipadyate |</l>
          <l>anyāsāṃ tu na saṃdeho narakaṃ prati suvrata || 25 ||</l>
        </lg>
        <p>sanatkumāra uvāca |</p>
        <lg n="026">
          <l>sukeśaṃ tvanugṛhyaivaṃ kāṣṭhakūṭāśramaṃ gataḥ |</l>
          <l>anujagrāha taṃ vipraṃ kāṣṭhakūṭaṃ tapodhanam || 26 ||</l>
        </lg>
        <p>vyāsa uvāca |</p>
        <lg n="027">
          <l>kiṃ tapastasya bhagavanbrāhmaṇasya mahātmanaḥ |</l>
          <l>kiyatā caiva kālena varaṃ lebhe maheśvarāt || 27 ||</l>
        </lg>
        <lg n="028">
          <l>kasya putraḥ kasya naptā kiṃnāmā sa ca sattamaḥ |</l>
          <l>etadicchāmi kathitaṃ bhagavanvistarācchubham || 28 ||</l>
        </lg>
        <p>sanatkumāra uvāca |</p>
        <lg n="029">
          <l>gautamasyānvaye vipro nāmnā kṛṣṇa iti prabhuḥ |</l>
          <l>tasya putro 'bhavatkhyāto bhūmanyuriti nāmataḥ |</l>
          <l>tasya patnyabhavatsubhrūrātreyī nāmato yaśā || 29 ||</l>
        </lg>
        <lg n="030">
          <l>sa kadācitkṛtodvāho bhūmanyurnāma gautamaḥ |</l>
          <l>nāvindata sutaṃ tasyā jarayā cābhisaṃvṛtaḥ || 30 ||</l>
        </lg>
        <lg n="031">
          <l>sa bhāryāmāha duḥkhārta idaṃ vacanakovidaḥ |</l>
          <l>putreṇecchanti lokāṃśca anṛṇāśca bhavantyuta |</l>
          <l>jarāpariṇataścāhaṃ na ca me dṛśyate sutaḥ || 31 ||</l>
        </lg>
        <lg n="032">
          <l>sā tvaṃ kaṃcitsagotraṃ me anujñātā mayā śubhe |</l>
          <l>abhipadyasva putrārthaṃ yāce tvāṃ prāñjalirnataḥ || 32 ||</l>
        </lg>
        <lg n="033">
          <l>na mayā śrutametatte tathā noktaṃ tvayānagha |</l>
          <l>mādṛśī kathametaddhi manasāpyabhicintayet || 33 ||</l>
        </lg>
        <lg n="034">
          <l>atrīṇāṃ tu kule jātā gautamaṃ kulamāgatā |</l>
          <l>madvidhā kathametaddhi kuryātsadbhirvigarhitam || 34 ||</l>
        </lg>
        <lg n="035">
          <l>tapasā dhanamanvicchejjīvitāni sukhāni ca |</l>
          <l>putrānkulaṃ ca lokāṃśca tapaḥ kuru mahāmune || 35 ||</l>
        </lg>
        <lg n="036">
          <l>tapasā hi suto labdhaḥ śaktinā sa parāśaraḥ |</l>
          <l>aurvaśca tapasā svena cyavanena mahāmuniḥ || 36 ||</l>
        </lg>
        <lg n="037">
          <l>vasiṣṭhena kapiñjalyāmindrapramatireva ca| </l>
          <l>śilādo 'janayaccaiva tapasā nandinaṃ sutam || 37 ||</l>
        </lg>
        <lg n="038">
          <l>tathā bhavānapi tapaḥ karotu susamādhinā |</l>
          <l>lapsyase tvaṃ sutaṃ śreṣṭhaṃ mahāyogabalānvitam || 38 ||</l>
        </lg>
        <lg n="039">
          <l>māṃ hi dṛṣṭvā purā prāha atrirbrahmasutaḥ svayam |</l>
          <l>satputriṇī bhavitrīyaṃ na mithyā tadbhaviṣyati || 39 ||</l>
        </lg>
        <lg n="040">
          <l>tapasā hi suto labdhaḥ śaktinā sa parāśaraḥ |</l>
          <l>tena svena ca saṃyukto rudramārādhaya prabho || 40 ||</l>
        </lg>
        <p>sanatkumāra uvāca |</p>
        <lg n="041">
          <l>evamuktaḥ sa tejasvī hriyā paramayā yutaḥ |</l>
          <l>tathaiva samanujñāto rudraṃ śaraṇameyivān || 41 ||</l>
        </lg>
        <lg n="042">
          <l>tvaritaṃ sa samāgamya narmadāṃ harṣasaṃyutaḥ |</l>
          <l>tasyāstīre tamuddiśya tasthau vāyvaśanaḥ samāḥ || 42 ||</l>
        </lg>
        <lg n="043">
          <l>sa tu naivābhavadvipraḥ kṛtārthastena karmaṇā |</l>
          <l>tataḥ sa duḥkhito bhūyaḥ prāṇāyāmena tasthivān || 43 ||</l>
        </lg>
        <lg n="044">
          <l>varṣamekaṃ tato devastamuvāca tadā vibhuḥ |</l>
          <l>kimevaṃ kliśyase vipra na tavāsti sutaḥ kvacit |</l>
          <l>vyarthaste 'yaṃ śramastāvannāsti putrastavānagha || 44 ||</l>
        </lg>
        <lg n="045">
          <l>sa evamukto nirviṇṇo nirāśaḥ putrajanmani |</l>
          <l>cintayāmāsa maraṇaṃ na gantuṃ svaṃ gṛhaṃ prati || 45 ||</l>
        </lg>
        <lg n="046">
          <l>sa kāṣṭhakūṭaṃ saṃbhṛtya gṛhītvāgniṃ ca duḥkhitaḥ |</l>
          <l>vilapya bahu duḥkhārta ātmānaṃ dagdhumaicchata || 46 ||</l>
        </lg>
        <lg n="047">
          <l>tasya rudraḥ samālakṣya vyavasāyaṃ suduṣkaram |</l>
          <l>putra putreti gambhīramadṛśya idamabravīt || 47 ||</l>
        </lg>
        <lg n="048">
          <l>putraste bhavitā gaccha mā ca tvaṃ sāhasaṃ kṛthāḥ |</l>
          <l>kāṣṭhakūṭeti nāmnā ca bhaviṣyati sa te sutaḥ || 48 ||</l>
        </lg>
        <lg n="049">
          <l>atha hṛṣṭamanā vipro gatvā patnyāṃ mahātapāḥ |</l>
          <l>utpādayāmāsa sutaṃ kāṣṭhakūṭaṃ mahāmunim || 49 ||</l>
        </lg>
        <lg n="050">
          <l>saṃskṛtasya tu kālena tasya buddhirabhūttataḥ |</l>
          <l>aśakto 'yaṃ vṛddhabhāvānmāmadhyāpayituṃ pitā |</l>
          <l>tasmādyāsyāmi cāmantrya pitaraṃ vedakāraṇāt || 50 ||</l>
        </lg>
        <lg n="051">
          <l>sa gatvā mātaraṃ vipraḥ pitaraṃ ca mahāyaśāḥ |</l>
          <l>praṇamya śirasā pādau idaṃ vacanamabravīt || 51 ||</l>
        </lg>
        <lg n="052">
          <l>suto yuvābhyāṃ jāto 'haṃ dharmahetorna kāmataḥ |</l>
          <l>āvāṃ tārayitā cāyaṃ tathaiva ca pitāmahān |</l>
          <l>saṃtatiścāpyavicchinnā bhaviṣyati na saṃśayaḥ || 52 ||</l>
        </lg>
        <lg n="053">
          <l>iṣṭāṃśca lokānprāpsyāva suputreṇeti sarvathā |</l>
          <l>pitṝṇāṃ cānṛṇau syāva ityabhīṣṭo 'smi vāṃ sutaḥ || 53 ||</l>
        </lg>
        <lg n="054">
          <l>so 'haṃ dharmeṣvakuśalaḥ śrutismṛtibahiṣkṛtaḥ |</l>
          <l>kartājñānena tatkarma pitaro yena duḥkhitāḥ |</l>
          <l>bhavāṃśca niraye magnaściraṃ vatsyati duṣṭavat || 54 ||</l>
        </lg>
        <lg n="055">
          <l>bhavānnādhyāpane śaktaḥ sthaviratvāddine dine |</l>
          <l>putrasnehācca kāryaṃ ca na samyagdhārayiṣyati || 55 ||</l>
        </lg>
        <lg n="056">
          <l>iyaṃ ca jananī nityamekaputro 'yamityuta |</l>
          <l>tvayā samyakpraśāsyantaṃ naiva māmanumaṃsyate || 56 ||</l>
        </lg>
        <lg n="057">
          <l>so 'hamanyaṃ taponityaṃ niranukrośameva ca |</l>
          <l>ācāryaṃ matisaṃpannaṃ saṃśrayāmīti me matiḥ || 57 ||</l>
        </lg>
        <lg n="058">
          <l>na cāpi tadvyavasyāmi yuvayornāsti kaścana |</l>
          <l>kuryādyaḥ pādayornityaṃ śuśrūṣāmiti cintayan || 58 ||</l>
        </lg>
        <lg n="059">
          <l>na ca nākhyeyametadvāṃ mayā cintā kṛtā śubham |</l>
          <l>aśubhaṃ vāpi yatkiṃcidyuvāṃ mama gatiḥ parā || 59 ||</l>
        </lg>
        <lg n="060">
          <l>evamuktau tu pitarau putreṇa sumahātmanā |</l>
          <l>sāśrupūrṇekṣaṇau sthitvā muhūrtamidamūcatuḥ |</l>
          <l>āghrāyāliṅgya saṃmārjya snehātpriyasutaṃ tadā || 60 ||</l>
        </lg>
        <p>bhūmanyuruvāca |</p>
        <lg n="061">
          <l>śuśrūṣā dvividhā putra pitṝṇāṃ dharmasaṃhitā |</l>
          <l>yā kartavyā prayatnena sutena sumahātmanā || 61 ||</l>
        </lg>
        <lg n="062">
          <l>aihikī cāṅgaśuśrūṣā paratre yā ca dharmadā |</l>
          <l>yayā taranti pitaraḥ kāmāṃścāpnuvate 'kṣayān |</l>
          <l>tatraihikaṃ na no hīṣṭaṃ yathā hyāmuṣmikaṃ kṛtam || 62 ||</l>
        </lg>
        <lg n="063">
          <l>tasmādāmuṣmikaṃ karma yadbhavettatsamācara |</l>
          <l>gacchādhīṣva śrutiṃ caiva smṛtiṃ caiva sukarmaṇām || 63 ||</l>
        </lg>
        <p>mātovāca |</p>
        <lg n="064">
          <l>yathā te 'yaṃ pitā putra bravīti viditātmavān |</l>
          <l>tathā kuru yathā devo varadaste bhavedbhavaḥ || 64 ||</l>
        </lg>
        <lg n="065">
          <l>udareṇa mayā duḥkhaṃ dhāritastvaṃ mahāmate |</l>
          <l>tathā ca bahubhiḥ kleśairlabdhaḥ sarvārthasiddhaye || 65 ||</l>
        </lg>
        <lg n="066">
          <l>pitrā ca tapasogreṇa prāṇāṃstyaktvātidustyajān |</l>
          <l>mahādevādbhavāṃl labdhastasya yuktaṃ samācara || 66 ||</l>
        </lg>
        <lg n="067">
          <l>yathā tuṣṭau tvayā putra jīvau jīvena saṃgatau |</l>
          <l>āvāmubhāvapi syāva tathā samyaktvamācara || 67 ||</l>
        </lg>
        <p>sanatkumāra uvāca |</p>
        <lg n="068">
          <l>tatastābhyāmanujñāta āghrātaścaiva mūrdhani |</l>
          <l>pradakṣiṇamupāvṛtya jagāma sukṛtātmavān || 68 ||</l>
        </lg>
        <lg n="069">
          <l>sa jagāma tadā tābhyāṃ visṛṣṭaścyavanaṃ prati |</l>
          <l>ṛgyajurbhyāmivotsṛṣṭā svāhutirvaruṇaṃ prati || 69 ||</l>
        </lg>
        <lg n="070">
          <l>sa tamāsādya tuṣṭena tenāsau saphalaḥ kṛtaḥ |</l>
          <l>bhāgadheyamiva prāpya devairmantrapuraḥsaraḥ || 70 ||</l>
        </lg>
        <lg n="071">
          <l>atha putre gate tasminpitā diṣṭāntameyivān |</l>
          <l>kāṣṭhakūṭastato 'bhyetya kṛtavidyaḥ sudhārmikaḥ |</l>
          <l>apaśyanmātaraṃ dīnāmatoyāmiva padminīm || 71 ||</l>
        </lg>
        <lg n="072">
          <l>somahīnāmiva niśāmājñāhīnāmiva śriyam |</l>
          <l>rudantīṃ sāsrupūrṇākṣīṃ vilapantīṃ suduḥkhitām || 72 ||</l>
        </lg>
        <lg n="073">
          <l>kāṣṭhakūṭastu tāṃ dṛṣṭvā duḥkhena samabhiplutām |</l>
          <l>jayanta iva paulomīṃ śakre naṣṭe 'bravīdidam || 73 ||</l>
        </lg>
        <p>kāṣṭhakūṭa uvāca |</p>
        <lg n="074">
          <l>śrutaṃ mayedaṃ prāgeva kṛtā caivodakakriyā |</l>
          <l>mā śoke mana ādhatsva eṣa dharmaḥ sanātanaḥ || 74 ||</l>
        </lg>
        <lg n="075">
          <l>devānāṃ ca ṛṣīṇāṃ ca yogināṃ ca mahātmanām |</l>
          <l>martyānāṃ kiṃ punarmātarmā rudastvaṃ tapodhane || 75 ||</l>
        </lg>
        <lg n="076">
          <l>ahaṃ tenātmanātmā vai sṛṣṭaḥ svenaiva tejasā |</l>
          <l>paśya māṃ kṛtakṛtyaṃ tvaṃ gāyatrīvātmanaḥ sutam || 76 ||</l>
        </lg>
        <lg n="077">
          <l>vedāḥ sarve mayādhītāḥ sāṅgopāṅgāḥ savistarāḥ |</l>
          <l>tathopavedāḥ sarve ca adhyātmaṃ caiva kṛtsnaśaḥ || 77 ||</l>
        </lg>
        <lg n="078">
          <l>yatkiṃcitpuruṣairjñeyaṃ tatsarvaṃ jñātameva ca |</l>
          <l>śrotavyaṃ ca śrutaṃ sarvamupāstāścāpi yoginaḥ || 78 ||</l>
        </lg>
        <lg n="079">
          <l>anena hi prakarṣeṇa hṛṣyamāṇā mudānvitā |</l>
          <l>māṃ pālaya mahāsattve gāyatrīva sadā kratum || 79 ||</l>
        </lg>
        <p>sanatkumāra uvāca |</p>
        <lg n="080">
          <l>śrutvā tasya vacastadvai mātā tathyaṃ mahātmanaḥ| </l>
          <l>bhūyastareṇa duḥkhena rudantī tamuvāca ha || 80 ||</l>
        </lg>
        <p>yaśovāca |</p>
        <lg n="081">
          <l>putra naitaddhi duḥkhaṃ me mṛtaḥ sa iti saṃmataḥ |</l>
          <l>sarveṣāṃ prāṇināmetadvihitaṃ martyadharmiṇām || 81 ||</l>
        </lg>
        <lg n="082">
          <l>sa cāpi kṛtakṛtyaśca mahātmā tapasānvitaḥ |</l>
          <l>na tasya śocyamasmābhiriha kiṃciddhi vidyate || 82 ||</l>
        </lg>
        <lg n="083">
          <l>ātmānaṃ putra śocāmi yāhaṃ tena vinā kṛtā |</l>
          <l>tamevānumṛtā nāsmi tavāgamanakāṃkṣiṇī || 83 ||</l>
        </lg>
        <lg n="084">
          <l>nārthā na bhogasvajanā na putrā naiva bāndhavāḥ |</l>
          <l>yoṣitāṃ tatra tiṣṭhanti patiryatrāvatiṣṭhate || 84 ||</l>
        </lg>
        <lg n="085">
          <l>patiryadi tataḥ sarvaṃ nāsti kiṃcitpatiṃ vinā |</l>
          <l>sarvaṃ hi duḥkhadaṃ tāsāṃ yāsāṃ nāsti patiḥ suta || 85 ||</l>
        </lg>
        <lg n="086">
          <l>idaṃ ca me punarduḥkhaṃ yattvāṃ tena sahādya vai |</l>
          <l>nābhinandāmi saṃhṛṣṭā sukhaṃ śrīriva viṣṇunā || 86 ||</l>
        </lg>
        <lg n="087">
          <l>bahuśaḥ sa hi māmāha kāṣṭhakūṭa iheṣyati |</l>
          <l>kṛtavidyastatastasya varayiṣye snuṣāṃ śubhām || 87 ||</l>
        </lg>
        <lg n="088">
          <l>kāśyapasyodalasyeyaṃ sutā guṇavatī bhṛśam |</l>
          <l>tāmahaṃ varayiṣyāmi kāṣṭhakūṭasya suvratām || 88 ||</l>
        </lg>
        <lg n="089">
          <l>kadā drakṣyāmi taṃ putraṃ sapatnīkaṃ dṛḍhavratam |</l>
          <l>agniṃ caivāhariṣyāmi patnīratnaṃ samīkṣya ha || 89 ||</l>
        </lg>
        <lg n="090">
          <l>patnyā kadāhaṃ putrasya pādagrahaṇatoṣitaḥ |</l>
          <l>śubhāni manasā vācā vidhāsyāmi bahūnyapi || 90 ||</l>
        </lg>
        <lg n="091">
          <l>evaṃ manorathavatastasya putravatastathā |</l>
          <l>priyaputrasya naivābhūdetaddahati māṃ suta || 91 ||</l>
        </lg>
        <lg n="092">
          <l>mayā tvamuktaḥ pūrvaṃ ca gacchanvai tasya sannidhau |</l>
          <l>jīvau yathā tvāṃ paśyāvastanna caivābhavattathā || 92 ||</l>
        </lg>
        <lg n="093">
          <l>vajrasāramayaṃ me 'dya hṛdayaṃ yanna dīryate |</l>
          <l>yā tvāṃ paśyāmi putreha vinā tenāsatī punaḥ || 93 ||</l>
        </lg>
        <p>sanatkumāra uvāca |</p>
        <lg n="094">
          <l>tataḥ sā kurarī yadvadvinā patyā mahāyaśā |</l>
          <l>vilapya bahuduḥkhārtā papāta dharaṇītale || 94 ||</l>
        </lg>
        <lg n="095">
          <l>tāṃ kāṣṭhakūṭo duḥkhārtāṃ patitāṃ gatajīvitām |</l>
          <l>visaṃjñāmagninā dagdhvā vilalāpa suduḥkhitaḥ || 95 ||</l>
        </lg>
        <lg n="096">
          <l>hā tāta mama durbuddheradharmajñasya caiva hi |</l>
          <l>kva gato 'si na me 'dya tvaṃ sabhāryaḥ saṃprabhāṣase || 96 ||</l>
        </lg>
        <lg n="097">
          <l>nanu tvayāhaṃ nirdiṣṭo gacchādhīṣveti hṛṣṭavat |</l>
          <l>so 'hamadyāgato 'dhītvā kasmānmāṃ nābhibhāṣase || 97 ||</l>
        </lg>
        <lg n="098">
          <l>nanu te tapasā labdhaḥ pareṇa ca samādhinā |</l>
          <l>putro 'haṃ devadevādvai rudrātkiṃ nābhibhāṣase || 98 ||</l>
        </lg>
        <lg n="099">
          <l>kiṃ mayāpakṛtaṃ tāta sahabhāryasya te 'nagha |</l>
          <l>yanmāṃ sahāmbayāgatvā dṛḍhaṃ naivābhinandasi || 99 ||</l>
        </lg>
        <lg n="100">
          <l>hā hato 'si mayaikena duṣputreṇa durātmanā |</l>
          <l>arājakamidaṃ manye pitṛghnaṃ māṃ na hanti yat || 100 ||</l>
        </lg>
        <lg n="101">
          <l>evaṃ sa vilapanvyāsa ṛṣibhirbahubhistathā |</l>
          <l>saṃsthāpitaḥ samāśvasta akarodudakakriyām || 101 ||</l>
        </lg>
        <lg n="102">
          <l>imāṃ pratijñāṃ cakre sa ṛṣimadhye mahātapāḥ |</l>
          <l>duṣkarāṃ sarvabhūtānāmupaspṛśya kṛtāñjaliḥ || 102 ||</l>
        </lg>
        <lg n="103">
          <l>adyaprabhṛti nocchvāsaṃ kariṣyāmi kathaṃcana |</l>
          <l>vāyavo me śarīrasthā na cariṣyanti karhicit || 103 ||</l>
        </lg>
        <lg n="104">
          <l>nimeṣonmeṣarahita ekapādordhvabāhumān |</l>
          <l>kāṣṭhaloṣṭopalībhūto bhaviṣyāmi na saṃśayaḥ || 104 ||</l>
        </lg>
        <lg n="105">
          <l>rudraṃ draṣṭāsmi yāvacca yāvacca pitaraṃ tathā |</l>
          <l>sabhāryaṃ saṃprapaśyāmi tāvadvratamidaṃ mama || 105 ||</l>
        </lg>
        <p>sanatkumāra uvāca |</p>
        <lg n="106">
          <l>tataḥ sa ṛṣibhistaistu dṛśyamāno mahātapāḥ |</l>
          <l>maheśvaraṃ sadā dhyāyaṃstatraiva samatiṣṭhata || 106 ||</l>
        </lg>
        <lg n="107">
          <l>tasya devasthitasyaivaṃ pitṛbhaktyā tayāpi ca |</l>
          <l>tuṣṭo dine 'ṣṭame vyāsa svayamevāha śaṃkaraḥ || 107 ||</l>
        </lg>
        <p>deva uvāca |</p>
        <lg n="108">
          <l>kāṣṭhakūṭa prayacchāmi divyaṃ cakṣustavānagha |</l>
          <l>paśya māṃ tvaṃ suviśrabdhamadṛśyaṃ yogināmapi || 108 ||</l>
        </lg>
        <lg n="109">
          <l>brūhi putra varaṃ cāpi yaste hṛdi samāhitaḥ |</l>
          <l>pradāsyāmi na saṃdehaḥ suniścintyābhidhatsva tat || 109 ||</l>
        </lg>
        <p>sanatkumāra uvāca |</p>
        <lg n="110">
          <l>tataḥ sa dṛṣṭvā deveśamudyantamiva bhāskaram |</l>
          <l>papāta pādayorhṛṣṭa idaṃ covāca susvaram || 110 ||</l>
        </lg>
        <p>kāṣṭhakūṭa uvāca |</p>
        <lg n="111">
          <l>bhagavanmṛtyunā mātā pitā ca mama yojitau |</l>
          <l>jīvetāṃ tāvubhau deva etadicchāmyahaṃ varam || 111 ||</l>
        </lg>
        <p>deva uvāca |</p>
        <lg n="112">
          <l>tau mṛtau narakaṃ ghoraṃ prapannau mṛtyunārditau |</l>
          <l>na tau śakyau punarjīvau kartumanyadvṛṇīṣva me || 112 ||</l>
        </lg>
        <p>kāṣṭhakūṭa uvāca |</p>
        <lg n="113">
          <l>nāhamanyaṃ varaṃ deva kathaṃcidapi kāmaye |</l>
          <l>pitryartho 'yaṃ samārambhastadvidhatsva namastava || 113 ||</l>
        </lg>
        <p>deva uvāca |</p>
        <lg n="114">
          <l>śarīraṃ cenmṛtasyāsti tacchakyaṃ jīvitena hi |</l>
          <l>saṃyojayitumanyena dagdhasyaitanna vidyate |</l>
          <l>tayorna cāsti vai deho na cānyatkāraṇaṃ tathā || 114 ||</l>
        </lg>
        <lg n="115">
          <l>yādṛkca sa pitā tubhyaṃ bhavāṃstādṛkśarīrataḥ |</l>
          <l>śarīrametattvaṃ yaccha tato jīvau bhaviṣyataḥ || 115 ||</l>
        </lg>
        <p>kāṣṭhakūṭa uvāca |</p>
        <lg n="116">
          <l>tubhyaṃ vai nāstyakartavyaṃ kartavyaṃ cenmataṃ bhavet |</l>
          <l>śarīraṃ ca vinā dṛṣṭamutthānaṃ vai dhruvasya tu || 116 ||</l>
        </lg>
        <lg n="117">
          <l>na cāpi me śarīreṇa vinā tābhyāṃ ratiḥ prabho |</l>
          <l>tasmādgṛhāṇa deveśa śarīraṃ yadi manyase || 117 ||</l>
        </lg>
        <lg n="118">
          <l>tasyaivedaṃ mahādeva aṅgādaṅgaṃ samutthitam |</l>
          <l>tasmādyacchasva deveśa na me kāryamanena hi || 118 ||</l>
        </lg>
        <p>sanatkumāra uvāca |</p>
        <lg n="119">
          <l>tataḥ sa bhagavāndevaḥ prahasya ṛṣisattamam |</l>
          <l>prītātmā pratyuvācedaṃ yuyukṣustaṃ śubhena hi || 119 ||</l>
        </lg>
        <p>deva uvāca |</p>
        <lg n="120">
          <l>parīkṣeyaṃ kṛtā putra tava dharmabhṛtāṃ vara |</l>
          <l>pitṛbhaktyānayā samyaktuṣṭo 'smi śṛṇu me vacaḥ || 120 ||</l>
        </lg>
        <lg n="121">
          <l>akṣayaścāvyayaścāpi ajaro mṛtyuvarjitaḥ |</l>
          <l>aiśvaryeṇa ca saṃyuktaḥ priyo me gaṇapo bhavān || 121 ||</l>
        </lg>
        <lg n="122">
          <l>kāṣṭhakūṭa iti khyātaḥ sarvayogabalānvitaḥ |</l>
          <l>kāmagena vimānena matkṛtena cariṣyasi || 122 ||</l>
        </lg>
        <lg n="123">
          <l>ime ca ṛṣayaḥ sarve āśrame 'smiṃstapasvinaḥ |</l>
          <l>tavaivānucarā bhūtvā bhaviṣyanti gaṇeśvarāḥ || 123 ||</l>
        </lg>
        <lg n="124">
          <l>akṣayāścāvyayāścaiva mahāyogabalānvitāḥ |</l>
          <l>aiśvaryeṇa ca tulyāste bhaviṣyanti na saṃśayaḥ || 124 ||</l>
        </lg>
        <lg n="125">
          <l>ayaṃ ca te pitā putra bhūmanyuḥ saha bhāryayā |</l>
          <l>tavaivānucaro bhūtvā tvatsamaḥ samupasthitaḥ || 125 ||</l>
        </lg>
        <lg n="126">
          <l>śvetaṃ ca parvataṃ divyaṃ vimānairupaśobhitam |</l>
          <l>kāmagaṃ saṃprayacchāmi nivāsaṃ svargasaṃnibham || 126 ||</l>
        </lg>
        <p>sanatkumāra uvāca |</p>
        <lg n="127">
          <l>tataḥ sa bhagavāndeva anugṛhya tamūrjitam |</l>
          <l>jagāma mandaraṃ bhūyaḥ so 'pīṣṭaṃ deśamāvrajat || 127 ||</l>
        </lg>
        <lg n="128">
          <l>yāvaddevī tapoyuktā pituḥ śikharamāśritā |</l>
          <l>tāvaddeva idaṃ sarvaṃ cakāra kathitaṃ hi yat || 128 ||</l>
        </lg>
        <lg n="129">
          <l>ya imaṃ devadevasya ceṣṭitaṃ śṛṇuyānnaraḥ |</l>
          <l>śrāvayīta dvijānvāpi na sa durgatimāpnuyāt || 129 ||</l>
        </lg>
        <lg n="130">
          <l>nityametadadhīyaṃśca śuciḥ prayatamānasaḥ |</l>
          <l>dehabhedaṃ samāsādya rudralokaṃ sa gacchati || 130 ||</l>
        </lg>
        <lg n="131">
          <l>ya imaṃ bahupāpanāśanaṃ paramaṃ rudrasamīpayojanam |</l>
          <l>paṭhate 'tiguṇaprasādhanaṃ sa mṛto yāti na dīnasaṃbhavam || 131 ||</l>
        </lg>
        <trailer>iti skandapurāṇe dvipañcāśo 'dhyāyaḥ || </trailer>
      </div>
      <div n="053" type="chapter">
        <p>vyāsa uvāca |</p>
        <lg n="001">
          <l>devī bhagavatī sā hi himavattanayāvyayā |</l>
          <l>kiyantaṃ kālamacarattapaḥ paramaduścaram || 1 ||</l>
        </lg>
        <lg n="002">
          <l>kathaṃ labdhavatī cāpi varaṃ varaśatāraṇī |</l>
          <l>etadicchāmi kathitaṃ sarvaṃ vai viprasattama || 2 ||</l>
        </lg>
        <p>sanatkumāra uvāca |</p>
        <lg n="003">
          <l>śṛṇu kāle vyatīte hi tapo devyāḥ suduścaram |</l>
          <l>prayatā prāñjalirbhūtvā samādhāya manastathā || 3 ||</l>
        </lg>
        <lg n="004">
          <l>divākare 'bhisaṃdhāya cakṣuśca mana eva ca |</l>
          <l>tasthau vṛkṣāvabaddheva dārvarcānimiṣekṣaṇā || 4 ||</l>
        </lg>
        <lg n="005">
          <l>suvarcaleva sādityamīkṣatī paryavartata |</l>
          <l>ekapādordhvabāhuśca nirucchvāsā babhūva ha || 5 ||</l>
        </lg>
        <lg n="006">
          <l>divyaṃ varṣasahasraṃ sā niścalopalavatsthitā |</l>
          <l>vyāghradvitīyā rudrāṇī tapoyuktā śubhavratā || 6 ||</l>
        </lg>
        <lg n="007">
          <l>na cāsyā glānirabhavanna balakṣaya eva vā |</l>
          <l>pūrvavacca hi sā devī tapasaivāvatiṣṭhati || 7 ||</l>
        </lg>
        <lg n="008">
          <l>tasyāstapaḥprabhāvena sarvaṃ sasthāṇujaṅgamam |</l>
          <l>abhāvopahataṃ yadvajjagadārtaṃ vyatiṣṭhata || 8 ||</l>
        </lg>
        <lg n="009">
          <l>nātidīpto 'bhavatsūryaścandramā na prakāśate |</l>
          <l>jyotīṃṣi timirāṇyāsanvyomni siddhā na yānti ca || 9 ||</l>
        </lg>
        <lg n="010">
          <l>mamluśca devamālyāni vimānāni ca petire |</l>
          <l>svarge 'pi na sukhaṃ teṣāmautsukyaṃ cāpi jāyate || 10 ||</l>
        </lg>
        <lg n="011">
          <l>dhūmāyanti diśaḥ sarvāstrailokyaṃ caiva kṛtsnaśaḥ |</l>
          <l>vidyādhṛtāṃ gatirbhagnā prajvalantyāyudhāni ca || 11 ||</l>
        </lg>
        <lg n="012">
          <l>mṛgā vyāghrāśca siṃhāśca viḍālolūkamūṣikāḥ |</l>
          <l>pannagā nakulāścaiva ekasthāḥ saṃcarantyuta || 12 ||</l>
        </lg>
        <lg n="013">
          <l>tato devāḥ samāgamya ūcuḥ sarve parasparam |</l>
          <l>viparyayo 'yaṃ trailokye akasmātsampradṛśyate |</l>
          <l>kāraṇaṃ mahadatrāsti nedaṃ niṣkāraṇaṃ bhavet || 13 ||</l>
        </lg>
        <lg n="014">
          <l>tasmādvayamajānanta etaṃ sarvaṃ viparyayam |</l>
          <l>kiṃ tiṣṭhāmaḥ samudvignā gacchāmo brahmaṇo 'ntikam || 14 ||</l>
        </lg>
        <lg n="015">
          <l>ityuktvā te surāḥ sarve bṛhaspatipurogamāḥ |</l>
          <l>vairājabhavanaṃ gatvā brahmāṇaṃ sampraṇemire || 15 ||</l>
        </lg>
        <lg n="016">
          <l>pūjitā brahmaṇā samyagupaviṣṭā yathārhataḥ |</l>
          <l>pṛṣṭāstenāgame hetumūcurhṛcchokapīḍitāḥ || 16 ||</l>
        </lg>
        <lg n="017">
          <l>bhagavaṃl lokatattvajña sarvapratyakṣadṛgvibho |</l>
          <l>loko 'yaṃ viparīto 'dya kimarthaṃ śaṃsa naḥ prabho || 17 ||</l>
        </lg>
        <lg n="018">
          <l>teṣāṃ tadvacanaṃ śrutvā bhītānāṃ sarvayogavit |</l>
          <l>uvāca madhuraṃ ślakṣṇamidaṃ gambhīravadvacaḥ || 18 ||</l>
        </lg>
        <lg n="019">
          <l>eṣā haimavatī devī rudrāṇī lokadhāraṇī |</l>
          <l>tapaścarati yuktātmā yogamāsthāya niścalam || 19 ||</l>
        </lg>
        <lg n="020">
          <l>adya varṣasahasraṃ hi divyaṃ tasyāḥ samādhinā |</l>
          <l>varṣāṇāṃ dve śate caiva tathānyaccharadāṃ śatam || 20 ||</l>
        </lg>
        <lg n="021">
          <l>tapaścaratyā yogena tasyaiṣa tapasaḥ surāḥ |</l>
          <l>prabhāvo yena lokānāṃ viparītatvamāgatam || 21 ||</l>
        </lg>
        <p>devā ūcuḥ |</p>
        <lg n="022">
          <l>yadi tasyāḥ prabhāvena mahotpātabhayaṃ tvidam |</l>
          <l>ato bhūyo dahellokāṃstasmāttāṃ saṃnivāraya || 22 ||</l>
        </lg>
        <lg n="023">
          <l>sā hi devī tapoyuktā ato bhūyo vibhāvarī |</l>
          <l>lokānimānsahāsmābhirdahedapi na saṃśayaḥ || 23 ||</l>
        </lg>
        <lg n="024">
          <l>tasmāllokahitārthāya asmākaṃ vacanādapi |</l>
          <l>tathā kuru yathā sādhvī vinivartati śobhanā || 24 ||</l>
        </lg>
        <p>brahmovāca |</p>
        <lg n="025">
          <l>evaṃ bhavatu gacchadhvaṃ nirvṛtā bhavatānaghāḥ |</l>
          <l>varapradāneneṣṭena rudrāṇīṃ sthāpayāmyaham || 25 ||</l>
        </lg>
        <lg n="026">
          <l>gateṣvatha tu deveṣu brahmā lokapitāmahaḥ |</l>
          <l>vimānaṃ kāñcanaṃ śubhraṃ vedikāśatasaṃkulam || 26 ||</l>
        </lg>
        <lg n="027">
          <l>kiṅkiṇījālasaṃnaddhaṃ muktādāmāvabhāsitam |</l>
          <l>indranīlamayaiḥ stambhairjālairjāmbūnadaistathā || 27 ||</l>
        </lg>
        <lg n="028">
          <l>ghaṇṭābhirviśvarūpābhiḥ samantātparivāritam |</l>
          <l>vajranīlendravaiḍūryamahānīlādibhāsitam || 28 ||</l>
        </lg>
        <lg n="029">
          <l>stūpikābhiśca yogyābhiḥ sphaṭikāṅkābhirāvṛtam |</l>
          <l>sarvalokamayaṃ tadvai svayaṃ devena nirmitam || 29 ||</l>
        </lg>
        <lg n="030">
          <l>pañcabhūtamayaṃ taddhi prakṛtisthamathāpi ca |</l>
          <l>śabdādijālasambaddhaṃ ghaṇṭendriyasuśabdavat || 30 ||</l>
        </lg>
        <lg n="031">
          <l>muktādāmāṣṭakairyuktaṃ kiṅkiṇīṣoḍaśāvṛtam |</l>
          <l>viṃśatirvedikāścātra vimānaṃ tanmahāprabham || 31 ||</l>
        </lg>
        <lg n="032">
          <l>śatārdhalakṣaṇairdivyairmaṇijātaistathācitam |</l>
          <l>āsanairbahubhiryuktaṃ lokasthānaiḥ samantataḥ || 32 ||</l>
        </lg>
        <lg n="033">
          <l>āruroha vimānaṃ taṃ brahmā sa munibhiḥ saha |</l>
          <l>vedaiḥ saha tathā cāpi mantraiḥ sarvaistathaiva ca || 33 ||</l>
        </lg>
        <lg n="034">
          <l>madhye tasyāsanaṃ divyaṃ svarṇapadmopagaṃ dṛḍham |</l>
          <l>upopaviṣṭastatrāsau brahmā lokapitāmahaḥ || 34 ||</l>
        </lg>
        <lg n="035">
          <l>tasya pārśve tu sāvitrī gāyatrī caiva suprabhā |</l>
          <l>ṛgvedo dakṣiṇenāsya yajurvedaśca paścime |</l>
          <l>uttare sāmavedastu agrato 'tharvaṇastathā || 35 ||</l>
        </lg>
        <lg n="036">
          <l>prāyaścittāni dharmāśca tapāṃsi vividhāni ca |</l>
          <l>dānāni ca vicitrāṇi kratavaḥ seṣṭayastathā || 36 ||</l>
        </lg>
        <lg n="037">
          <l>tathā vyāhṛtayaḥ puṇyāstathā lokāśca sarvaśaḥ |</l>
          <l>parvatāścaiva nadyaśca tathā lokasya mātaraḥ || 37 ||</l>
        </lg>
        <lg n="038">
          <l>lokapālāḥ prajādhyakṣā dakṣo dharmastathaiva ca |</l>
          <l>bhṛguratrirvasiṣṭhaśca pulastyaḥ pulahaḥ kratuḥ || 38 ||</l>
        </lg>
        <lg n="039">
          <l>marīciraṅgirāścaiva ruciścaiva mahāyaśāḥ |</l>
          <l>ṛbhuḥ sanātanaścaiva virājaśca mahātapāḥ || 39 ||</l>
        </lg>
        <lg n="040">
          <l>pitaraścaiva devāśca brahmaṇo ye prasūtayaḥ |</l>
          <l>pṛthivī vāyurākāśamāpo jyotistathaiva ca || 40 ||</l>
        </lg>
        <lg n="041">
          <l>ete caiva yathoddiṣṭāḥ sāgarā diśa eva ca |</l>
          <l>vidyāśca dharmakārāśca agrataste 'vatasthire || 41 ||</l>
        </lg>
        <lg n="042">
          <l>brahmadaṇḍaśca daṇḍaśca kalaśaḥ kāñcanastathā |</l>
          <l>kamaṇḍaluśca tasyāsītpārśvayorubhayorapi || 42 ||</l>
        </lg>
        <lg n="043">
          <l>yajñopavītaṃ śrīmacca oṃkāraśca tathāgrataḥ |</l>
          <l>akṣasūtraṃ ca yogaṃ ca japyaṃ caivāgrataḥ sthitāḥ |</l>
          <l>svāhā svadhā vaṣaṭcaiva agniścaitāni pārśvataḥ || 43 ||</l>
        </lg>
        <lg n="044">
          <l>yamāśca niyamāścaiva sādhanāni bahūni ca |</l>
          <l>dharmasyaitāni sarvāṇi pārśvasthānyabhavaṃstataḥ || 44 ||</l>
        </lg>
        <lg n="045">
          <l>dayā kṛpātha dānaṃ ca śraddhā caiva hriyā saha |</l>
          <l>ṛṣīṇāṃ pārśvagāḥ sarvā dakṣiṇā yajñapārśvataḥ || 45 ||</l>
        </lg>
        <lg n="046">
          <l>tato devāśca ye kecidbrahmalokanivāsinaḥ |</l>
          <l>sarve samadhiruhyāśu samantādavatasthire || 46 ||</l>
        </lg>
        <lg n="047">
          <l>evaṃ teṣu vimānaṃ taṃ samārūḍheṣu sarvaśaḥ |</l>
          <l>sukhāsīneṣu sarveṣu brahmā samanucodayat || 47 ||</l>
        </lg>
        <lg n="048">
          <l>taccoditaṃ yogavidagragāminā mahāvimānottamasarvagāminā |</l>
          <l>yayau prabhāvena manonugāminā yathā manaḥ sarvasṛjeva hetunā || 48 ||</l>
        </lg>
        <trailer>iti skandapurāṇe tripañcāśo 'dhyāyaḥ || </trailer>
      </div>
      <div n="054" type="chapter">
        <p>sanatkumāra uvāca |</p>
        <lg n="001">
          <l>tatastena vimānena sarvasṛksa caturmukhaḥ |</l>
          <l>jagāma mandaraṃ dhīmānvicitropalakandaram || 1 ||</l>
        </lg>
        <lg n="002">
          <l>sa tamāsādya vistīrṇamanaupamyamatiprabham |</l>
          <l>dūrāddṛṣṭisukhaṃ dṛṣṭvā sabhāsthānidamabravīt || 2 ||</l>
        </lg>
        <lg n="003">
          <l>idaṃ rudragṛhaṃ śubhramadṛśyaṃ sukṛtāmapi |</l>
          <l>devānāmapi paśyadhvaṃ bhāskarākāravarcasam || 3 ||</l>
        </lg>
        <lg n="004">
          <l>idaṃ praviśya devānāṃ yajñaśrīrnāpasarpati |</l>
          <l>jayaśca nityaṃ yuddheṣu dharmaśca sumahānapi || 4 ||</l>
        </lg>
        <lg n="005">
          <l>etatsṛṣṭaṃ svayaṃ tena manasānupamadyuti |</l>
          <l>na hyasya sadṛśaṃ kiṃcidaṇḍe 'sminvidyate gṛham || 5 ||</l>
        </lg>
        <lg n="006">
          <l>idaṃ praviśya dharmātmā duḥkhaṃ bhūyo na vindate |</l>
          <l>na cāpi janma prāpnoti nityamaiśvaryago hi saḥ || 6 ||</l>
        </lg>
        <lg n="007">
          <l>anirdeśyamidaṃ yogādyogināmapi nityaśaḥ |</l>
          <l>anyastu kuta evedaṃ varṇayīta mahānapi || 7 ||</l>
        </lg>
        <lg n="008">
          <l>etadasmadvimānasya vāyunābhyāhataṃ ruṣā |</l>
          <l>vardhate giriṇā sārdhaṃ vindhyasya śikharaṃ yathā || 8 ||</l>
        </lg>
        <lg n="009">
          <l>etadasmadvimānasya mārgamāvṛtya viṣṭhitam |</l>
          <l>ūrdhvaṃ tiryagadhastācca devadevasya tejasā || 9 ||</l>
        </lg>
        <lg n="010">
          <l>etadandhaṃ tamaḥ kṛtvā megho 'sau jīvanaḥ svayam |</l>
          <l>vajrodyatakaraḥ sragmī pratyudyātyabhinādayan || 10 ||</l>
        </lg>
        <p>sanatkumāra uvāca |</p>
        <lg n="011">
          <l>tataḥ sa bhagavāndevo brahmā lokapitāmahaḥ |</l>
          <l>viṣṭabhya taṃ vimānāgryamavatasthe kṛtāñjaliḥ || 11 ||</l>
        </lg>
        <lg n="012">
          <l>tuṣṭāva ca tadā devaṃ śarvamugraṃ kapardinam |</l>
          <l>te caiva ṛṣayaḥ sarve vimānasthāḥ susaṃyatāḥ || 12 ||</l>
        </lg>
        <lg n="013">
          <l>tataḥ sa meghaḥ svaṃ sthānamagamadvṛṣṭisarjanaḥ |</l>
          <l>diśaśca vimalāḥ sarvāḥ prakāśaścābhavadbhṛśam || 13 ||</l>
        </lg>
        <lg n="014">
          <l>taṃ japantaṃ viditvā ca bhagavāngovṛṣadhvajaḥ |</l>
          <l>nandinaṃ dvāradeśasthamidamāha sureśvaraḥ || 14 ||</l>
        </lg>
        <lg n="015">
          <l>eṣa brahmā vimānena māmiha draṣṭumāgataḥ |</l>
          <l>brūhi yenāgato 'sīha kāryeṇa vidito 'si me |</l>
          <l>kuru tadgaccha śīghraṃ tvaṃ kālastasyāyamāgataḥ || 15 ||</l>
        </lg>
        <p>sanatkumāra uvāca |</p>
        <lg n="016">
          <l>sa evamukto rudreṇa nandī pramathanāyakaḥ |</l>
          <l>dvāḥstha-m-eva vimānasthaṃ brahmāṇamidamabravīt || 16 ||</l>
        </lg>
        <p>nandyuvāca |</p>
        <lg n="017">
          <l>yūyaṃ jñātā bhagavatā yena kāryeṇa cāgatāḥ |</l>
          <l>kurudhvaṃ kila tacchīghraṃ kālo 'yaṃ tasya vartate || 17 ||</l>
        </lg>
        <lg n="018">
          <l>tataḥ sa kṛtvā manasā namaskāraṃ hi śambhave |</l>
          <l>pradakṣiṇamupāvṛtya mandaraṃ prajagāma ha || 18 ||</l>
        </lg>
        <lg n="019">
          <l>sa mandaragiriṃ sarvaṃ parihṛtya mahāmanāḥ |</l>
          <l>śākadvīpasya madhyena jambūdvīpamathāgamat || 19 ||</l>
        </lg>
        <lg n="020">
          <l>sa dṛśyamāno devaiśca munibhiśca yatavrataiḥ |</l>
          <l>himavantaṃ giriśreṣṭhamupāgamyedamabravīt || 20 ||</l>
        </lg>
        <lg n="021">
          <l>etaddhimavataḥ śṛṅgamucchritaṃ kāntimatsthitam |</l>
          <l>yugāntādityasaṃkāśaṃ dūrātsamabhilakṣyate || 21 ||</l>
        </lg>
        <lg n="022">
          <l>atra sā jagato dhātrī dhātrī putramivaurasam |</l>
          <l>pālayantī jagatsarvaṃ tapastapyati śailajā || 22 ||</l>
        </lg>
        <lg n="023">
          <l>aho nu śikharaṃ puṇyaṃ bhāgyavaccāpi sarvathā |</l>
          <l>yadenaṃ giriputryarthe varairyokṣyati kāmahā || 23 ||</l>
        </lg>
        <lg n="024">
          <l>paśyadhvaṃ tapaso vīryaṃ devyāḥ sucaritasya vai |</l>
          <l>yadetacchikharaṃ dṛṣṭvā na paśyāma punaryamam || 24 ||</l>
        </lg>
        <lg n="025">
          <l>sa evaṃ kathayanneva vimānena caturmukhaḥ |</l>
          <l>ṛṣibhiḥ sahitaḥ sarvaiḥ śikharadvāramāgataḥ || 25 ||</l>
        </lg>
        <lg n="026">
          <l>tatrainaṃ rudrasacivā āyudhodyatapāṇayaḥ |</l>
          <l>bhartsayanto 'bhyavartanta tiṣṭha tiṣṭhetivādinaḥ || 26 ||</l>
        </lg>
        <lg n="027">
          <l>tānbrahmā ślakṣṇayā vācā sāntvapūrvamuvāca ha |</l>
          <l>praśaṃsamānastānsarvānprāñjaliryuktamānasaḥ || 27 ||</l>
        </lg>
        <p>brahmovāca |</p>
        <lg n="028">
          <l>yūyaṃ sarve mahātmāna aiśvaryeṇa samanvitāḥ |</l>
          <l>akṣayā hyamarāścaiva tathāpratihatāśca ha || 28 ||</l>
        </lg>
        <lg n="029">
          <l>mahāyogabalopetā ajayyā yudhi kenacit |</l>
          <l>ko yuṣmānabhivarteta śakro 'pi pravareśvarāḥ || 29 ||</l>
        </lg>
        <lg n="030">
          <l>devadevājñayā so 'hamāyāto mandarādiha |</l>
          <l>devyā varapradānārthamanujñā kriyatāṃ mama || 30 ||</l>
        </lg>
        <p>gaṇeśvarā ūcuḥ |</p>
        <lg n="031">
          <l>devyā dātā svayaṃ devo varāniṣṭānmahāmanāḥ |</l>
          <l>tāneva devī tvanyasmānmanasāpi na cintayet || 31 ||</l>
        </lg>
        <lg n="032">
          <l>śakto devo 'nugrahītuṃ jagatsarvaṃ maheśvaraḥ |</l>
          <l>tvāmapyasau 'nugṛhṇāti kimu devīṃ jagatpatiḥ || 32 ||</l>
        </lg>
        <p>brahmovāca |</p>
        <lg n="033">
          <l>aśakto na mahādevo varaṃ dātuṃ mahāmanāḥ |</l>
          <l>ya evaṃ cintayeddevaṃ na bhavetsa kathaṃcana || 33 ||</l>
        </lg>
        <lg n="034">
          <l>na devī bhagavatpārśvādicchate kila pārvatī |</l>
          <l>varāniṣṭāṃstato devo māmiha preṣayacchivaḥ || 34 ||</l>
        </lg>
        <lg n="035">
          <l>atha taṃ yuktamanaso yuktaṃ pratyakṣamīśvarāḥ |</l>
          <l>maheśvaramapaśyanta kṛtānujñaṃ ca lokapam || 35 ||</l>
        </lg>
        <lg n="036">
          <l>niyuktāśca punaḥ sarve brahmāṇaṃ lokakāraṇam |</l>
          <l>ūcurgaṇeśvarāḥ sarve viditārthā mahāmune || 36 ||</l>
        </lg>
        <lg n="037">
          <l>preṣito devadevena jñāto 'smābhiḥ pitāmaha |</l>
          <l>tvaṃ viśasvādhunā deva pārvatyā varaditsayā || 37 ||</l>
        </lg>
        <lg n="038">
          <l>avatīrya vimānāttu tataḥ śīghraṃ pitāmahaḥ |</l>
          <l>nililye śikhare tasminnānādhātuvicitrite || 38 ||</l>
        </lg>
        <lg n="039">
          <l>atha sopaladhātunirjharo girirājo 'timahāśiloccayaḥ |</l>
          <l>vinisṛṣṭadivākarāmalaḥ sa girirdivya ivodayācalaḥ || 39 ||</l>
        </lg>
        <trailer>iti skandapurāṇe catuṣpañcāśo 'dhyāyaḥ || </trailer>
      </div>
      <div n="055" type="chapter">
        <p>sanatkumāra uvāca |</p>
        <lg n="001">
          <l>atha taṃ sahasāyātamapaśyatsācalātmajā |</l>
          <l>ṛṣibhistairmahābhāgaiḥ samantātparivāritam |</l>
          <l>raśmibhistejasāṃ yoniṃ madhyāhna iva bhāskaram || 1 ||</l>
        </lg>
        <lg n="002">
          <l>sā tamarghyeṇa pādyena madhuparkeṇa caiva ha |</l>
          <l>pūjayāmāsa rudrāṇī caturvaktramupāgatam || 2 ||</l>
        </lg>
        <p>brahmovāca |</p>
        <lg n="003">
          <l>lokasya jananī bhūtvā dhārayitvā jagattathā |</l>
          <l>kimidaṃ tapasā bhūyo lokaṃ dagdhumihecchasi || 3 ||</l>
        </lg>
        <lg n="004">
          <l>mā sṛṣṭvā jagadetattvaṃ tapasyantī vināśaya |</l>
          <l>buddhvaivaṃ dhārayasvemaṃ lokaṃ devi namastava || 4 ||</l>
        </lg>
        <lg n="005">
          <l>tvatto rudreṇa loko 'yamahaṃ caiva purānaghe |</l>
          <l>sṛṣṭāḥ sma varade devi mā naḥ kṛtvā vināśaya || 5 ||</l>
        </lg>
        <lg n="006">
          <l>tapasā tava rudrāṇi jagatsthāvarajaṅgamam |</l>
          <l>tapyate grīṣmamadhyāhne jalātpadmamivoddhṛtam || 6 ||</l>
        </lg>
        <lg n="007">
          <l>kiṃ vā te hṛdaye devi yadyapi syātsuduṣkaram |</l>
          <l>varaṃ vṛṇīhi śarvāṇi dātāsmi himavatsute || 7 ||</l>
        </lg>
        <p>devyuvāca |</p>
        <lg n="008">
          <l>varado 'si yadīśāna mama deva caturmukha |</l>
          <l>ayaṃ bhakto 'nuraktaśca mama nityaṃ priyaḥ prabho || 8 ||</l>
        </lg>
        <lg n="009">
          <l>vyāghrasya tāvadyacchasva tato dāsyasi me varam |</l>
          <l>adya varṣasahasraṃ vai sthitasyāsya mamāgrataḥ || 9 ||</l>
        </lg>
        <lg n="010">
          <l>dhyāyato 'nimiṣasyaiva stabdhakarṇasya lokapa |</l>
          <l>asmai datsva varaṃ deva nāsmi tāvadvarārthinī || 10 ||</l>
        </lg>
        <p>brahmovāca |</p>
        <lg n="011">
          <l>eṣa tiryagdurātmā ca tvāṃ bhakṣayitumāgataḥ |</l>
          <l>nāsya śuddhaṃ mano devi krūro 'yaṃ pāpacetanaḥ |</l>
          <l>paśyainaṃ duṣṭamanasaṃ nāsya śreyo manastvayi || 11 ||</l>
        </lg>
        <p>sanatkumāra uvāca |</p>
        <lg n="012">
          <l>atha sā tadvacaḥ śrutvā rudrāṇī lokabhāvanī |</l>
          <l>divyena cakṣuṣāpaśyadajñānātkṛtasāhasam || 12 ||</l>
        </lg>
        <lg n="013">
          <l>atyantabhaktaḥ pūrvaṃ me jātidoṣeṇa dūṣitaḥ |</l>
          <l>viditārthā tato bhūtvā uvāca himavatsutā || 13 ||</l>
        </lg>
        <lg n="014">
          <l>bhagavanko hi lokeṣu tiryaktve sati niścalaḥ |</l>
          <l>stabdhakarṇekṣaṇo divyamaho 'pyekamabhojanaḥ || 14 ||</l>
        </lg>
        <lg n="015">
          <l>avatiṣṭheta kiṃ yo 'yaṃ sahasramavatiṣṭhata |</l>
          <l>varṣāṇāṃ sumahātejā nāyaṃ tiryaksusaṃskṛtaḥ || 15 ||</l>
        </lg>
        <lg n="016">
          <l>bhavatvayaṃ duṣṭacetā aduṣṭo vā mahābalaḥ |</l>
          <l>mamānugrāhya ityevaṃ varo hyasmai pradīyatām || 16 ||</l>
        </lg>
        <p>sanatkumāra uvāca |</p>
        <lg n="017">
          <l>tataḥ sa bhagavāndevaścaturvaktraḥ pitāmahaḥ |</l>
          <l>uvāca vacanaṃ devīmṛṣīṇāṃ śṛṇvatāṃ tadā || 17 ||</l>
        </lg>
        <lg n="018">
          <l>āryāṇāṃ dasyavo 'pīha saṃsargātsiddhimāpnuyuḥ |</l>
          <l>yathāyaṃ krūrakarmāpi siddhiṃ yāsyatyanuttamām || 18 ||</l>
        </lg>
        <lg n="019">
          <l>tasmādāryāḥ sadā sevyā nityaṃ pāpakṛtāpi hi |</l>
          <l>siddhimeti naraḥ kṣipramapāpānāṃ samīpagaḥ || 19 ||</l>
        </lg>
        <lg n="020">
          <l>anugrāhyastavānindye pāpo 'yaṃ duṣṭacetanaḥ |</l>
          <l>ato 'smai brūhi deveśe varo yastava rocate || 20 ||</l>
        </lg>
        <p>devyuvāca |</p>
        <lg n="021">
          <l>amaro jarayā tyakta akṣayaścāvyayastathā |</l>
          <l>mahāyogabalopeto mahadaiśvaryasaṃyutaḥ |</l>
          <l>gaṇeśvaro mameṣṭaśca bhavatveṣa yadicchasi || 21 ||</l>
        </lg>
        <p>brahmovāca |</p>
        <lg n="022">
          <l>evaṃ bhavatu bhadraṃ te sarvametadbhaviṣyati |</l>
          <l>pañcālasya ca yakṣo 'yaṃ pratīhāro 'bhavatpurā || 22 ||</l>
        </lg>
        <lg n="023">
          <l>tvayā mayā ca yadyasya kṛteyaṃ nandirīdṛśī |</l>
          <l>tasmādgamiṣyati khyātiṃ somanandīti nāmataḥ || 23 ||</l>
        </lg>
        <lg n="024">
          <l>yaścainaṃ kīrtayeddurge kāntāreṣu bhayeṣu ca |</l>
          <l>śārdūlasiṃhadvīpibhyo na bhayaṃ tasya jāyate || 24 ||</l>
        </lg>
        <lg n="025">
          <l>vada tvamapi ceśāni yaste priyamanorathaḥ |</l>
          <l>yāvaddadāni sarvaṃ te niyogātparameśvarāt || 25 ||</l>
        </lg>
        <p>devyuvāca |</p>
        <lg n="026">
          <l>icchāmi bhagavandivyaṃ varṇaṃ kanakasaprabham |</l>
          <l>gaurīti loke khyātā ca bhaveyaṃ kamalodbhava || 26 ||</l>
        </lg>
        <p>brahmovāca |</p>
        <lg n="027">
          <l>evamastu jaganmātaryadicchasi mahāmate |</l>
          <l>anyaṃ varaya bhadraṃ te varaṃ yatpradadāni te || 27 ||</l>
        </lg>
        <lg n="028">
          <l>mahaddhīdaṃ tapastaptaṃ bhavatyā lokabhāvanam |</l>
          <l>nānurūpo varastasya tasmādanyo 'pi mṛgyatām || 28 ||</l>
        </lg>
        <p>devyuvāca |</p>
        <lg n="029">
          <l>icchāmi bhagavanputraṃ sarvadharmabhṛtāṃ varam |</l>
          <l>mahābalaṃ mahotsāhaṃ sarvalokanamaskṛtam || 29 ||</l>
        </lg>
        <p>brahmovāca |</p>
        <lg n="030">
          <l>putraste bhavitā devi mahāyogabalānvitaḥ |</l>
          <l>ajeyaḥ sarvabhūtānāmaṣṭaiśvaryaguṇānvitaḥ || 30 ||</l>
        </lg>
        <lg n="031">
          <l>jetā hantā tathādeṣṭā ajaro 'vadhya eva ca |</l>
          <l>anāveśyaśca satataṃ sarveṣāṃ prāṇināṃ varaḥ || 31 ||</l>
        </lg>
        <lg n="032">
          <l>sadābālo 'tha subhago dharmajño dharmavatsalaḥ |</l>
          <l>devabrāhmaṇagoptā ca vidvānsarvajña eva ca || 32 ||</l>
        </lg>
        <lg n="033">
          <l>brahmaṇyaśca śaraṇyaśca devadviṭsaṃghahā tathā |</l>
          <l>ayonijo mahātejā lokānāṃ sukhakṛcca hi |</l>
          <l>śanairetaduvācāsau tataśca virarāma ha || 33 ||</l>
        </lg>
        <p>sanatkumāra uvāca |</p>
        <lg n="034">
          <l>varānsa dattvā deveśaḥ kṛtvā cābhipradakṣiṇam |</l>
          <l>vimānaṃ taṃ samāruhya svaṃ lokamagamattadā || 34 ||</l>
        </lg>
        <lg n="035">
          <l>rudrāṇyapi gate tasminsomanandipuraḥsarā |</l>
          <l>sthitākāśaṃ samāsthāya rohiṇīva budhānugā || 35 ||</l>
        </lg>
        <lg n="036">
          <l>mantrānugeva gāyatrī jayantena śacī yathā |</l>
          <l>tathā sā bhāti rudrāṇī somanandipuraḥsarā || 36 ||</l>
        </lg>
        <lg n="037">
          <l>ya imaṃ paṭhate sadā vipaścitpuruṣaḥ prātaratandrito hi kaścit |</l>
          <l>kurute nabhayaṃ hi somanandī varadastasya haraśca somanandī || 37 ||</l>
        </lg>
        <trailer>iti skandapurāṇe pañcapañcāśo 'dhyāyaḥ || </trailer>
      </div>
      <div n="056" type="chapter">
        <p>vyāsa uvāca| </p>
        <lg n="001">
          <l>bhagavanyattvayākhyātaṃ pūrvaṃ narakavarṇane |</l>
          <l>duṣkṛtaṃ karma kṛtvā tu narā narakagāminaḥ |</l>
          <l>bhavanti sukṛtāḥ svarge sarvasaukhyasamāyutāḥ || 1 ||</l>
        </lg>
        <lg n="002">
          <l>brāhmaṇā duṣkṛtaṃ kṛtvā gatvā durgatimāpadam |</l>
          <l>kathaṃ bhūyaḥ samāyānti svargasaukhyaphalaṃ mahat || 2 ||</l>
        </lg>
        <lg n="003">
          <l>yonīrvā kathamāgamya bahvīḥ saṃkarajātiṣu |</l>
          <l>bhūyaḥ sukṛtino bhūtvā prāpnuvanti śubhāṃ gatim || 3 ||</l>
        </lg>
        <p>sanatkumāra uvāca |</p>
        <lg n="004">
          <l>śṛṇu vyāsa purāvṛttaṃ daśārṇeṣu tu yacchubham |</l>
          <l>saptānāṃ dvijaśiṣyāṇāmaśubhaṃ śubhameva ca || 4 ||</l>
        </lg>
        <lg n="005">
          <l>āsītsuparvā vikhyātaḥ kauśiko brāhmaṇaḥ śuciḥ |</l>
          <l>dhārmikaśca vadanyaśca vidvānvipraiḥ supūjitaḥ || 5 ||</l>
        </lg>
        <lg n="006">
          <l>tasya śiṣyā babhūvurhi sapta durmedhasastu te |</l>
          <l>guruśuśrūṣaṇe raktā nāmatastānnibodha me || 6 ||</l>
        </lg>
        <lg n="007">
          <l>ātreyaḥ kaṇḍaro nāma upamanyuśca dāmanaḥ |</l>
          <l>śāṇḍilyaścaiva hālo 'bhūdgārgyaśca vidalastathā || 7 ||</l>
        </lg>
        <lg n="008">
          <l>śaiśiro gautamaścaiva daṇḍakīlaśca kāśyapaḥ |</l>
          <l>vidarbhaścaiva hārīta itīme sapta viśrutāḥ || 8 ||</l>
        </lg>
        <lg n="009">
          <l>upādhyāyo 'tha tānviprānprovācedaṃ mahātapāḥ |</l>
          <l>acirādgāmito gatvā yājyadattāṃ surūpiṇīm |</l>
          <l>gatvānayata homārthe śīghraṃ māhiṣmatīṃ purīm || 9 ||</l>
        </lg>
        <lg n="010">
          <l>ta evamuktāstenaiva māhiṣmatyāstvatandritāḥ |</l>
          <l>gāmādāya nivartanto mṛttikāvatimantataḥ || 10 ||</l>
        </lg>
        <lg n="011">
          <l>anāvṛṣṭyā tataste tu durbhikṣe parivartati |</l>
          <l>kṣudhāparigatāḥ sarve kiṃbhakṣāḥ sambabhūvire || 11 ||</l>
        </lg>
        <lg n="012">
          <l>saptame 'hani jāte ca nirāhārāḥ suduḥkhitāḥ |</l>
          <l>amantrayanta gāmetāṃ bhakṣayāma kimāsyate || 12 ||</l>
        </lg>
        <lg n="013">
          <l>teṣāṃ yaḥ kaṇḍaro nāma ātreyakulasambhavaḥ |</l>
          <l>sa tānuvāca mā dhenuṃ bhakṣayāma gurorimām || 13 ||</l>
        </lg>
        <lg n="014">
          <l>gurorarthe hi naḥ ślāghyo mṛtyurapyavicakṣaṇāḥ |</l>
          <l>mā guroḥ krodhanirdagdhā yāsyāma nidhanaṃ vayam || 14 ||</l>
        </lg>
        <lg n="015">
          <l>te yadā tadvaco naiva jagṛhuḥ kṣutprapīḍitāḥ |</l>
          <l>sa tadovāca bhūyastānidaṃ vacanamarthavat || 15 ||</l>
        </lg>
        <lg n="016">
          <l>yadi vo 'vadhṛtaṃ viprā bhakṣaṇe 'syāstapodhanāḥ |</l>
          <l>mā vṛthā bhakṣayāmaināṃ pitryarthe prokṣayāmahe || 16 ||</l>
        </lg>
        <lg n="017">
          <l>mā no doṣadvayeneha lopo bhavatu śobhanāḥ |</l>
          <l>evaṃ hyalpena doṣeṇa vayaṃ yokṣyāma sarvathā || 17 ||</l>
        </lg>
        <lg n="018">
          <l>ta evamuktāḥ samyaktu vacastasyāvadhārya ca |</l>
          <l>prokṣayāmāsuravyagrāḥ pitryarthe tāṃ payasvinīm || 18 ||</l>
        </lg>
        <lg n="019">
          <l>tataḥ saṃskṛtya vidhivannivedya ca mahāmune |</l>
          <l>hutāgnayastato bhūtvā pratyekamupayujya ca |</l>
          <l>vatsamekaṃ gale baddhvā āninyurgurave tadā || 19 ||</l>
        </lg>
        <lg n="020">
          <l>atha dṛṣṭvā sa taṃ vatsaṃ dhenuṃ papraccha tāndvijaḥ |</l>
          <l>ta ūcuḥ pathi śārdūlo 'vadhīttāmiti nirghṛṇāḥ || 20 ||</l>
        </lg>
        <lg n="021">
          <l>atha teṣāṃ vacaḥ śrutvā śaṅkayā ca durātmanām |</l>
          <l>divyena cakṣuṣāpaśyadbhakṣitāṃ tairmahātapāḥ || 21 ||</l>
        </lg>
        <lg n="022">
          <l>tataḥ sa roṣādraktākṣo nirdahanniva tāṃstadā |</l>
          <l>uvāca vatsaṃ dṛṣṭvā ca kṛpayā duḥkhapīḍitaḥ || 22 ||</l>
        </lg>
        <lg n="023">
          <l>yuṣmābhirbhakṣitā sā hi tathyaṃ na kathitaṃ ca me |</l>
          <l>karmaṇā tena tasmādvo gatiḥ kaṣṭā bhaviṣyati || 23 ||</l>
        </lg>
        <lg n="024">
          <l>prasāditaḥ sa taiḥ śiṣyairbrāhmaṇaḥ sumahādyutiḥ |</l>
          <l>kṛpayā sa ca tānāha bhūyaḥ sarvānidaṃ vacaḥ || 24 ||</l>
        </lg>
        <lg n="025">
          <l>yaduktaṃ tanmayā tathyaṃ na tanmithyā bhaviṣyati |</l>
          <l>yeṣāṃ tu kṛtavantaḥ stha te vo dhāsyanti tacchubham || 25 ||</l>
        </lg>
        <lg n="026">
          <l>matsamīpe ca na stheyamidānīṃ vaḥ kathaṃcana |</l>
          <l>dṛṣṭvā vatsamimaṃ bālaṃ mā vo dhakṣyāmi gacchata || 26 ||</l>
        </lg>
        <lg n="027">
          <l>atha te sahitāḥ sarve visaṃjñā naṣṭacetasaḥ |</l>
          <l>kālena samayujyanta cintayanto gurorvacaḥ || 27 ||</l>
        </lg>
        <lg n="028">
          <l>daśārṇā nāma sā vyāsa saritpuṇyā sadājalā |</l>
          <l>tasyāstīre vanaṃ divyaṃ viśrutaṃ tatsubhāsvaram || 28 ||</l>
        </lg>
        <lg n="029">
          <l>tatra vyādho 'bhavacchūraḥ kṣupako nāma vīryavān |</l>
          <l>tasya putrābhavaṃste vai citakāyāṃ mahābalāḥ || 29 ||</l>
        </lg>
        <lg n="030">
          <l>citakā samprasūtā tu putrāṃstānsapta saṃmatān |</l>
          <l>vyādhāḥ sarve 'bhavaṃste vai caitakā iti viśrutāḥ || 30 ||</l>
        </lg>
        <lg n="031">
          <l>caranti sadhanuṣkāste ghnanto vai mṛgapakṣiṇaḥ |</l>
          <l>siṃhānvyāghrāngajāṃścaiva varāhādīṃśca sarvaśaḥ || 31 ||</l>
        </lg>
        <lg n="032">
          <l>teṣāṃ nāmāni yāni sma vyādhatve tāni me śṛṇu |</l>
          <l>kāṇḍaro 'rjunako nāma dāmanaḥ siṃhako 'bhavat |</l>
          <l>hālo 'bhūdvyāghrakaścaiva vidalaḥ śarabhastathā || 32 ||</l>
        </lg>
        <lg n="033">
          <l>śaiśiro himavāṃścaiva hastiko daṇḍakīlakaḥ |</l>
          <l>vidarbho vajrakaścaiva nāmānyetāni teṣu hi || 33 ||</l>
        </lg>
        <lg n="034">
          <l>ekataste 'ṭavīṃ ghorāṃ caranti piśitāśanāḥ |</l>
          <l>hiṃsrāḥ sattvāntakāḥ sarve yoniṃ duṣṭāmupāgatāḥ || 34 ||</l>
        </lg>
        <lg n="035">
          <l>kadācidvicarantaste mṛgānghnantastathaiva ca |</l>
          <l>upādhyāyāśramaṃ prāptāḥ karmaṇā sukṛtena ha || 35 ||</l>
        </lg>
        <lg n="036">
          <l>tatra teṣāṃ bhayodvignāḥ sarva evābhavanmṛgāḥ |</l>
          <l>mṛgānbhītānsamālakṣya sa vipraḥ sumahātapāḥ |</l>
          <l>nyavekṣata diśaḥ sarvā vyādhāṃścāpaśyadāgatān || 36 ||</l>
        </lg>
        <lg n="037">
          <l>svaśiṣyāṃstānparijñāya dhyānādvyādhatvamāgatān |</l>
          <l>provāca karuṇāviṣṭasteṣāmeva śubhepsayā || 37 ||</l>
        </lg>
        <lg n="038">
          <l>śuśrūṣitaḥ purā viprairyuṣmābhirahamādarāt |</l>
          <l>karmaṇā tena cedānīm ---------------- || 38 ||</l>
        </lg>
        <lg n="039">
          <l>---------------- govadhyākṛtaśāpitāḥ |</l>
          <l>vyādhatvamiha samprāptāḥ kutsitaṃ hiṃsravṛttimat || 39 ||</l>
        </lg>
        <lg n="040">
          <l>sā ca gauḥ pitṛkāryeṇa bhakṣitā vo na hiṃsayā |</l>
          <l>tasmādyūyamito bhraṣṭā jātismaraṇasaṃyutāḥ || 40 ||</l>
        </lg>
        <lg n="041">
          <l>mṛgāḥ kālañjare bhūtvā cakravākāḥ punarhrade |</l>
          <l>bhūyaśca mānuṣā bhūtvā jātau jātau sacetanāḥ || 41 ||</l>
        </lg>
        <lg n="042">
          <l>yogayuktā mahātmāno matprasādādatandritāḥ |</l>
          <l>sarvakilbiṣanirmuktā brahmalokamavāpsyatha || 42 ||</l>
        </lg>
        <lg n="043">
          <l>etacchrutvā tatasteṣāṃ pūrvā smṛtirajāyata |</l>
          <l>upādhyāyo 'yamasmākamiti buddhau tadābhavat || 43 ||</l>
        </lg>
        <lg n="044">
          <l>tataḥ karma jugupsantaḥ pūrvajātikṛtaṃ ca yat |</l>
          <l>pradakṣiṇamupāvṛtya daśārṇāmabhito yayuḥ || 44 ||</l>
        </lg>
        <lg n="045">
          <l>daśārṇātīramāsādya saṃmantrya ca parasparam |</l>
          <l>jātiṃ pūrvāṃ smarantaste mṛtyumeva pravavrire || 45 ||</l>
        </lg>
        <lg n="046">
          <l>niścitānāṃ tatasteṣāṃ kāṇḍaro yo 'bhavaddvijaḥ |</l>
          <l>vyādho 'rjunakanāmā sa idaṃ vacanamabravīt || 46 ||</l>
        </lg>
        <lg n="047">
          <l>bhavanto yanmayā pūrvamuktāstanna kṛtaṃ hi vaḥ |</l>
          <l>idānīṃ samanuprāptaṃ māvamanyata me vacaḥ || 47 ||</l>
        </lg>
        <lg n="048">
          <l>śreyo vo 'haṃ pravakṣyāmi śṛṇudhvaṃ kurutaiva ca |</l>
          <l>jātimetāṃ vimokṣyāma yena hāsyāma na smṛtim || 48 ||</l>
        </lg>
        <lg n="049">
          <l>putrānicchanti pitaraḥ puṣṭyarthaṃ tāraṇāya ca |</l>
          <l>vayaṃ ca janitāstena vyādhena sumahātmanā || 49 ||</l>
        </lg>
        <lg n="050">
          <l>saṃvardhitāśca kleśena mātrā pitrā tathaiva ca |</l>
          <l>anāpṛṣṭvā kathaṃ tau tu mṛtyumicchāmahe vayam || 50 ||</l>
        </lg>
        <lg n="051">
          <l>te yūyaṃ yadi manyadhvamāpṛṣṭvā tau visarjitāḥ |</l>
          <l>yokṣyāmaḥ śreyasātmānametadvo hitamuttamam || 51 ||</l>
        </lg>
        <lg n="052">
          <l>na cedvisarjayetāṃ tau tābhyāṃ śuśrūṣaṇe ratāḥ |</l>
          <l>tatastāvaddhi tiṣṭhāmo yāvatkālena tau mṛtau || 52 ||</l>
        </lg>
        <lg n="053">
          <l>tato vayaṃ kṛtātmāna anṛṇāḥ sarvathāpi ca |</l>
          <l>gamiṣyāmo gatiṃ puṇyāmetannaḥ śreya uttamam || 53 ||</l>
        </lg>
        <lg n="054">
          <l>evamastviti te sarve gṛhītvā tasya tadvacaḥ |</l>
          <l>cintayantaḥ purājanma gṛhānevābhijagmire || 54 ||</l>
        </lg>
        <lg n="055">
          <l>tānāgatānpitā dṛṣṭvā mātā ca citakā tadā |</l>
          <l>tuṣṭyā paramayā yuktā idaṃ tānūcaturvacaḥ || 55 ||</l>
        </lg>
        <lg n="056">
          <l>putrakāḥ sucirādadya yūyamabhyāgatā gṛhān |</l>
          <l>adyāvāṃ sudṛḍhaṃ mūḍhau kiṃ ciraṃ kṛtamityuta || 56 ||</l>
        </lg>
        <p>citakovāca |</p>
        <lg n="057">
          <l>kṣudhāviṣṭaḥ pitā vo 'dya putrasnehena putrakāḥ |</l>
          <l>nātti māṃsamimaṃ pakvaṃ surāṃ ca na pibatyayam || 57 ||</l>
        </lg>
        <lg n="058">
          <l>te 'pi jātiṃ jugupsantaḥ sarve vai pāpayonayaḥ |</l>
          <l>idamūcuḥ kṣupaṃ caiva citakāṃ ca śubhaṃ vacaḥ || 58 ||</l>
        </lg>
        <lg n="059">
          <l>bhavanto 'śnantvavighnena puṣṭaye śāntaye 'pi ca |</l>
          <l>nāśnīma vayamadyāhaḥ śvo bhokṣyāmo na saṃśayaḥ || 59 ||</l>
        </lg>
        <lg n="060">
          <l>tatastau vṛddhabhāvena nabubhukṣāsahau tadā |</l>
          <l>āhārayetāmāhāraṃ sutuṣṭau ca babhūvatuḥ || 60 ||</l>
        </lg>
        <lg n="061">
          <l>tau tu tuṣṭau samālakṣya sarve 'tha śirasā natāḥ |</l>
          <l>ūcuḥ pramanaso vākyamekamatyena te tadā || 61 ||</l>
        </lg>
        <lg n="062">
          <l>pitarau parinirviṇṇā vayametena janmanā |</l>
          <l>icchāmastaṃ parityaktuṃ tannaḥ saṃmantumarhathaḥ || 62 ||</l>
        </lg>
        <lg n="063">
          <l>teṣāṃ tadvacanaṃ śrutvā pitā tānidamabravīt |</l>
          <l>pariṣvajya sutānsarvānbāṣpaparyākulekṣaṇaḥ || 63 ||</l>
        </lg>
        <lg n="064">
          <l>ahamāsaṃ purā putrā brāhmaṇaḥ saṃśitavrataḥ |</l>
          <l>divodāsasya rājarṣeḥ sakhā paramasaṃmataḥ || 64 ||</l>
        </lg>
        <lg n="065">
          <l>sa kadācidvane ramye dhanuṣā kurute bhṛśam |</l>
          <l>yogyāṃ tamahamāhedaṃ na tvaṃ vetsi dhanurnṛpa |</l>
          <l>ajānankimidaṃ kleśaṃ vyarthameva karoṣi ca || 65 ||</l>
        </lg>
        <lg n="066">
          <l>provāca rājā viprāṇāṃ mantrajñānaṃ vidhīyate |</l>
          <l>āmantraṇe bhojane ca vācā ca kuśalāḥ sadā || 66 ||</l>
        </lg>
        <lg n="067">
          <l>sa mayā hasatā prokta ānayasva dhanurmama |</l>
          <l>yāvatkṣipāmi lakṣāya śaraṃ yatra bravīṣi mām || 67 ||</l>
        </lg>
        <lg n="068">
          <l>sa tathoktastadā mahyaṃ saśaraṃ dhanurarpayat |</l>
          <l>tenoktaṃ lakṣamuddiśya śaraḥ kṣipto mayā tataḥ || 68 ||</l>
        </lg>
        <lg n="069">
          <l>tatrābhavatsthito vipro mṛgacārī dṛḍhavrataḥ |</l>
          <l>sa tena viddhastejasvī mamāra sahasaiva ca || 69 ||</l>
        </lg>
        <lg n="070">
          <l>so 'haṃ taṃ mṛtamālakṣya rājñā tena visarjitaḥ |</l>
          <l>brahmavadhyābhayādghorātpitaraṃ paripṛṣṭavān || 70 ||</l>
        </lg>
        <lg n="071">
          <l>provāca na bhayaṃ te 'sti brahmavadhyā kutastava |</l>
          <l>jātyantaraśataṃ gatvā ---------------- |</l>
          <l>---------------- dṛṣṭametatsvayambhuvā || 71 ||</l>
        </lg>
        <lg n="072">
          <l>tato 'haṃ parayā bhaktyā pitṛśuśrūṣaṇe rataḥ |</l>
          <l>anayā bhāryayā sārdhaṃ sthito vai bahulāḥ samāḥ || 72 ||</l>
        </lg>
        <lg n="073">
          <l>sa kadācitpitā cāpi mama kālena saṃyutaḥ |</l>
          <l>avatasthe ca tatraiva anayaiva sahānaghāḥ || 73 ||</l>
        </lg>
        <lg n="074">
          <l>atha kālena mahatā gavāhaṃ vinipātitaḥ |</l>
          <l>agnisthaṃ cāvarūḍhaiṣā rudantī māṃ śubhekṣaṇā || 74 ||</l>
        </lg>
        <lg n="075">
          <l>so 'haṃ gavā hataśceti mṛgacārivadhena ca |</l>
          <l>vyādhajanmani vipratvādbhraṣṭaḥ pāpena jajñivān || 75 ||</l>
        </lg>
        <lg n="076">
          <l>jāto 'smi janmanāṃ putrāḥ sahasraṃ bhṛśadāruṇam |</l>
          <l>pitṛbhaktyā ca hi tayā samyagārādhanena ca |</l>
          <l>nānaśanme smṛtiḥ putrā jñānaṃ me sampravartate || 76 ||</l>
        </lg>
        <lg n="077">
          <l>jānāmi brāhmaṇānbhraṣṭānsarvānvai gokṛtena vaḥ |</l>
          <l>guroścaivānuśāpena bhraṣṭasaṃjñāṃstathaiva ca || 77 ||</l>
        </lg>
        <lg n="078">
          <l>labdhasaṃjñāṃstathā caiva sarvānadya mahābalāḥ |</l>
          <l>mātā ceyaṃ hi vo vetti sādhvī nityaṃ pativratā || 78 ||</l>
        </lg>
        <lg n="079">
          <l>yadahaṃ vo bravīmyadya tatkurudhvaṃ mama priyam |</l>
          <l>avāpsyatha tataḥ śreyaḥ sarve yūyamatandritāḥ |</l>
          <l>anāmayā viśokāśca na ca saṃjñāṃ prahāsyatha || 79 ||</l>
        </lg>
        <lg n="080">
          <l>putrā janmedamantyaṃ me manuṣyatve na saṃśayaḥ |</l>
          <l>ito mṛtena gantavyaṃ mayā brahmasadaḥ śubham || 80 ||</l>
        </lg>
        <lg n="081">
          <l>te yūyaṃ māṃ pratīkṣadhvaṃ kiṃcitkālamatandritāḥ |</l>
          <l>svargate mayi yacchreyastatkariṣyatha mā śucaḥ || 81 ||</l>
        </lg>
        <lg n="082">
          <l>avaśyaṃ ca sutairmātā pitā caiva sukhaidhitaiḥ |</l>
          <l>śuśrūṣitavyau nānyo 'sti dharmo 'smādbalavattaraḥ || 82 ||</l>
        </lg>
        <p>sanatkumāra uvāca |</p>
        <lg n="083">
          <l>tataste vismitā bhūtvā naṣṭaśokā vimatsarāḥ |</l>
          <l>tatkālaṃ paryupāsanta yāvattau jahatustvasūn || 83 ||</l>
        </lg>
        <lg n="084">
          <l>tayoratītayoḥ samyakkṛtvā te ūrdhvadehikam |</l>
          <l>daśārṇāyāṃ mahānadyāṃ vidhinānāśakena ha || 84 ||</l>
        </lg>
        <lg n="085">
          <l>asādhayanta ātmānaṃ vyādhāḥ saptāpi te tadā |</l>
          <l>kālañjare girau bhūyo mṛgāḥ saptaiva jajñire || 85 ||</l>
        </lg>
        <lg n="086">
          <l>smarantastatra te jātiṃ marutprapatanena ha |</l>
          <l>sādhayitvā tadātmānaṃ cakravākāśca jajñire || 86 ||</l>
        </lg>
        <lg n="087">
          <l>mṛgatve yāni nāmāni teṣāṃ tāni nibodha me |</l>
          <l>dīrghajīvī anādhṛṣṭo vāyuvego 'tikampanaḥ |</l>
          <l>śrīpārśvaḥ śaṅkhapāccaiva somalakṣyaśca saptamaḥ || 87 ||</l>
        </lg>
        <lg n="088">
          <l>jātiṃ smarantaste pūrvāmanyonyamabhimānya ca |</l>
          <l>sahitāḥ sahasā prāṇānmarutprapatanājjahuḥ || 88 ||</l>
        </lg>
        <lg n="089">
          <l>te saptasaṃkhyā vyādheṣu mṛgeṣu ca tathā punaḥ |</l>
          <l>janma prāpya punarjātāḥ saridvīpe khagāstataḥ || 89 ||</l>
        </lg>
        <lg n="090">
          <l>sarīdvīpa iti khyātaṃ kampilye vai saraḥ śubham |</l>
          <l>tatrāpi cakravākāste saptājāyanta sodarāḥ || 90 ||</l>
        </lg>
        <lg n="091">
          <l>maruddevaḥ śikhaṇḍī ca rathanemisvarastathā |</l>
          <l>śikhī jīvo 'tha vṛkṣaśca dhvaja ityeva te smṛtāḥ || 91 ||</l>
        </lg>
        <lg n="092">
          <l>teṣāṃ tatropapannānāṃ kadācidaṇuhaḥ svayam |</l>
          <l>kampilyako mahātejā rājā taṃ deśamāgamat || 92 ||</l>
        </lg>
        <lg n="093">
          <l>sa tatsaraḥ samāsādya strībhiḥ saha mudānvitaḥ |</l>
          <l>reme mandākinīṃ prāpya apsarobhirivāmaraḥ || 93 ||</l>
        </lg>
        <lg n="094">
          <l>taṃ krīḍamānaṃ saṃdṛśya maruddevasya tatra vai |</l>
          <l>cakravākasya tasyāsītspṛhā tānviṣayānprati || 94 ||</l>
        </lg>
        <lg n="095">
          <l>yadyasyāhaṃ sutaḥ syāṃ vai prāpnuyāṃ rājyameva ca |</l>
          <l>tato 'haṃ viṣayānetānprāpnuyāṃ nātra saṃśayaḥ || 95 ||</l>
        </lg>
        <lg n="096">
          <l>tasya taccintitaṃ jñātvā dvitīyaścakrasāhvayaḥ |</l>
          <l>śikhaṇḍīti samākhyātaḥ sa tamāha tadā hasan || 96 ||</l>
        </lg>
        <lg n="097">
          <l>bhavatā rājaputratvaṃ rājyaṃ caiva vicintitam |</l>
          <l>tatrāhaṃ te purodhāḥ syāṃ mamāpyeṣa manorathaḥ || 97 ||</l>
        </lg>
        <lg n="098">
          <l>tābhyāṃ taccintitaṃ jñātvā rathanemisvarastataḥ |</l>
          <l>acintayata tatrāhaṃ sacivaḥ syāṃ tava prabho || 98 ||</l>
        </lg>
        <p>sanatkumāra uvāca |</p>
        <lg n="099">
          <l>teṣāṃ tathā cintayatāṃ trayāṇāmitare tataḥ |</l>
          <l>cakrāhvayāstadā kruddhā idaṃ tānabruvanvacaḥ || 99 ||</l>
        </lg>
        <lg n="100">
          <l>acintanīyaṃ yuṣmābhiścintitaṃ viṣayārthibhiḥ |</l>
          <l>tasmādyūyamito muktā avāpsyatha manoratham || 100 ||</l>
        </lg>
        <lg n="101">
          <l>tāñchaptvā dīnamanasaḥ samālakṣya punaśca te |</l>
          <l>yena tadrājaputratvaṃ cintitaṃ rājyameva ca || 101 ||</l>
        </lg>
        <lg n="102">
          <l>kṛpayā tamidaṃ vākyamabruvannaṣṭacetasam |</l>
          <l>bahusāntvaguṇopetaṃ svayaṃ duḥkhitavadyathā || 102 ||</l>
        </lg>
        <lg n="103">
          <l>vayaṃ tava prabhāvena tīrṇāḥ kṛcchramidaṃ prabho |</l>
          <l>bhavānmatiprado 'smākaṃ setubhūto mato hi naḥ || 103 ||</l>
        </lg>
        <lg n="104">
          <l>bhavānyadi hi na brūyātpitṝṇāṃ gaurnivedyatām |</l>
          <l>śuśrūṣemaśca na pitṝnna sma saṃjñā tato bhavet || 104 ||</l>
        </lg>
        <lg n="105">
          <l>tava prabhāvādetanno yogaiśvaryapravartanam |</l>
          <l>tato vayaṃ punaḥ śreyastava brūmaḥ śṛṇuṣva naḥ || 105 ||</l>
        </lg>
        <lg n="106">
          <l>tāvattvaṃ saktahṛdayo bhaviṣyasi narādhipaḥ |</l>
          <l>yāvadasmadvacastathyaṃ na śroṣyasi sahāyavān |</l>
          <l>yogajñānamavāpyainaṃ prāpsyase ca śubhāṃ gatim || 106 ||</l>
        </lg>
        <p>sanatkumāra uvāca |</p>
        <lg n="107">
          <l>tataste sahitāḥ sarve yuktātmāno mahākhagāḥ |</l>
          <l>khagatvaṃ samparityajya yonimanyāṃ prapedire || 107 ||</l>
        </lg>
        <lg n="108">
          <l>sarve tataste munikopadagdhā vyādhā mṛgāścakrasamāhvayāśca |</l>
          <l>jātāḥ punarmānuṣavigraheṣu yogeśvarāste traya eva rājye || 108 ||</l>
        </lg>
        <trailer>iti skandapurāṇe ṣaṭpañcāśo 'dhyāyaḥ || </trailer>
      </div>
      <div n="057" type="chapter">
        <p>sanatkumāra uvāca| </p>
        <lg n="001">
          <l>catvāraste tu śaptāraḥ khagāḥ svacchandataḥ punaḥ |</l>
          <l>yāyāvarasya viprasya sutā jajñe mahātmanaḥ || 1 ||</l>
        </lg>
        <lg n="002">
          <l>teṣu jāteṣu vipro 'sāvakleśena mahātapāḥ |</l>
          <l>vṛttiṃ samānayāmāsa teṣāṃ bhāgyapuraḥsaraḥ || 2 ||</l>
        </lg>
        <lg n="003">
          <l>cīrṇavedavratāste tu vedānsāṅgānadhītya ca |</l>
          <l>yogamevābhyasevanta tanniṣṭhāstatparāyaṇāḥ || 3 ||</l>
        </lg>
        <lg n="004">
          <l>itare 'pi trayo vyāsa karmaṇā svena coditāḥ |</l>
          <l>pratyapadyanta tajjanma yatpurā tairvicintitam || 4 ||</l>
        </lg>
        <lg n="005">
          <l>eko 'ṇuhasya putro 'bhūddvitīyastatpurodhasaḥ |</l>
          <l>tṛtīyaḥ sacivasyātha trayaste janma tadgatāḥ || 5 ||</l>
        </lg>
        <lg n="006">
          <l>trayo 'gnaya ivāsaṃste lokāstraya ivāthavā |</l>
          <l>avardhanta mahātmānastrayaste sāgarā iva || 6 ||</l>
        </lg>
        <lg n="007">
          <l>teṣāmavāptavidyānāṃ yogyānāṃ sve ca karmaṇi |</l>
          <l>pitaraḥ svāni karmāṇi pradadurhṛṣṭamānasāḥ || 7 ||</l>
        </lg>
        <lg n="008">
          <l>aṇuhaḥ pradadau rājyaṃ brahmadattāya puṣkalam |</l>
          <l>kīrtimatyā ca sahitastato vanamagācca saḥ || 8 ||</l>
        </lg>
        <lg n="009">
          <l>purodhā dhṛtarātastu putraṃ sve karmaṇi prabhuḥ |</l>
          <l>sthāpayitvā jagāmātha pañcālaṃ saṃśitavrataḥ || 9 ||</l>
        </lg>
        <lg n="010">
          <l>sacivo 'pi sudhanvā tu brahmadhanvānamacyutam |</l>
          <l>putraṃ sve karmaṇi sthāpya jagāma saha bhāryayā || 10 ||</l>
        </lg>
        <lg n="011">
          <l>gateṣu teṣu svāṃl lokānbrahmadattaḥ pratāpavān |</l>
          <l>pañcālabrahmadhanvābhyāṃ saha rājyaṃ cakāra ha || 11 ||</l>
        </lg>
        <lg n="012">
          <l>praśāsatastathā rājyaṃ yajato bhuñjataśca ha |</l>
          <l>jagmuḥ sukhena bahulāḥ samāḥ sukṛtinastathā || 12 ||</l>
        </lg>
        <lg n="013">
          <l>atha kālena mahatā sabhāryaḥ sasuhṛjjanaḥ |</l>
          <l>tasthau sa veśmani sukhaṃ kubera iva puṣpake || 13 ||</l>
        </lg>
        <lg n="014">
          <l>tataḥ sarvarutaṃ jñātvā pipīlaṃ kāmakāraṇāt |</l>
          <l>pipīlikāyāścāṭūni kurvāṇaṃ so 'nupaśyata || 14 ||</l>
        </lg>
        <lg n="015">
          <l>sa tu jñātvā viniścintya kṛmiyonāvapīdṛśam |</l>
          <l>vivṛtaṃ śabdavaccaiva hāsamutsṛjatānaghaḥ || 15 ||</l>
        </lg>
        <lg n="016">
          <l>tattasya hasitaṃ dṛṣṭvā patnī nīlotpalekṣaṇā |</l>
          <l>cukopa kimidaṃ me 'dya vikṛtaṃ lakṣitaṃ tvayā || 16 ||</l>
        </lg>
        <lg n="017">
          <l>tāṃ sa rājā samāvignaḥ priyāṃ prāṇairgarīyasīm |</l>
          <l>prasādayanna caivāsya prasīdata śubhānanā || 17 ||</l>
        </lg>
        <lg n="018">
          <l>sā yadā bahu tathyaṃ ca ucyamānā na tuṣyati |</l>
          <l>tadā tasyāḥ prasādārthe sa viṣṇuṃ samprasādayat || 18 ||</l>
        </lg>
        <lg n="019">
          <l>devaṃ sālavanaṃ gatvā pañcālena sahaiva saḥ |</l>
          <l>brahmadhanvapurovāho rathena mahatā mahān || 19 ||</l>
        </lg>
        <lg n="020">
          <l>tatrāsau saptame ahni viṣṇunābhivisarjitaḥ |</l>
          <l>jagāma naraśārdūlaḥ kampilyaṃ svaṃ purottamam || 20 ||</l>
        </lg>
        <lg n="021">
          <l>etasminneva kāle tu catvāro brāhmaṇāḥ śubhāḥ |</l>
          <l>yogena mahatā yuktā idamūcuḥ parasparam || 21 ||</l>
        </lg>
        <lg n="022">
          <l>vayaṃ kṛtārthāḥ kiṃkāryamiha tiṣṭhāma mānuṣe |</l>
          <l>gacchāma brahmayoniṃ svāṃ mucyāmo 'smānmahābhayāt || 22 ||</l>
        </lg>
        <lg n="023">
          <l>avasīdanti te caiva trayo 'smākaṃ sahavratāḥ |</l>
          <l>avabodhayāma tāṃścaiva yathā neyuḥ parābhavam || 23 ||</l>
        </lg>
        <lg n="024">
          <l>tataste pitaraṃ sarve praṇamyocurdvijātayaḥ |</l>
          <l>vayaṃ yogeśvarāstāta siddhā vai svena karmaṇā || 24 ||</l>
        </lg>
        <lg n="025">
          <l>āpṛcchāmo gamiṣyāmaḥ svāṃ yoniṃ brahmanirmitām |</l>
          <l>tyaktvemānmānuṣāndehānvisarjaya namastava || 25 ||</l>
        </lg>
        <p>pitovāca |</p>
        <lg n="026">
          <l>putrānicchanti pitarastārayiṣyanti no bhayāt |</l>
          <l>bhayaṃ taccaihikaṃ putrāḥ paratra ca durāsadam || 26 ||</l>
        </lg>
        <lg n="027">
          <l>te yūyamṛṇasaṃyuktā amuktvā svaṃ nibandhanam |</l>
          <l>kathaṃ gacchatha bhadraṃ vo nādharmaṃ paripaśyata || 27 ||</l>
        </lg>
        <p>sutā ūcuḥ |</p>
        <lg n="028">
          <l>vayaṃ yogeśvarāstāta lokāṃstubhyamanāmayān |</l>
          <l>prayacchāma na saṃdeho yeṣu gatvā na śocasi || 28 ||</l>
        </lg>
        <lg n="029">
          <l>asmābhistvaṃ kathaṃ putrairbrahmatvaṃ nāpnuyāḥ pitaḥ |</l>
          <l>ihāpi loke dravyaṃ te vidhāsyāmastathā śṛṇu || 29 ||</l>
        </lg>
        <lg n="030">
          <l>imaṃ tvaṃ patramādāya brahmadattasya darśaya |</l>
          <l>sa vācayanneva nṛpo vṛttiṃ te saṃvidhāsyati || 30 ||</l>
        </lg>
        <p>sanatkumāra uvāca |</p>
        <lg n="031">
          <l>prabhāvajñastatasteṣāṃ pitā sa munipuṃgavaḥ |</l>
          <l>mene tadvai tathā sarvamanumene ca tānpunaḥ || 31 ||</l>
        </lg>
        <lg n="032">
          <l>athāsanāni baddhvā te yuktvā jagmustapodhanāḥ |</l>
          <l>jyotirbhūtānapaśyacca pitā teṣāmatidyutiḥ || 32 ||</l>
        </lg>
        <lg n="033">
          <l>sa tu lekhaṃ samādāya putrānsvānabhicintayan |</l>
          <l>kampilyamagamattūrṇaṃ didṛkṣurnṛpasattamam || 33 ||</l>
        </lg>
        <lg n="034">
          <l>sa ca rājā sālavanādāgataḥ prāviśatpuram |</l>
          <l>brāhmaṇo dūrataścāsya taṃ lekhaṃ samadarśayat || 34 ||</l>
        </lg>
        <lg n="035">
          <l>nimittāni ca saṃlakṣya śubhāni sa narādhipaḥ |</l>
          <l>lekhamānayatetyuktvā dhārayāmāsa taṃ ratham || 35 ||</l>
        </lg>
        <lg n="036">
          <l>sa puradvārasaṃsthastu rathena mahatā tadā |</l>
          <l>brahmadhanvadhṛtacchatraḥ pañcālāvījitānanaḥ || 36 ||</l>
        </lg>
        <lg n="037">
          <l>gṛhītvā lekhamavyagra avācayata taṃ tadā |</l>
          <l>ślokadvayaṃ cāpyabhavattasmiṃl lekhe śubhapradam || 37 ||</l>
        </lg>
        <lg n="038">
          <l>ye te gurukṛtācchāpādgovadhenāvapīḍitāḥ |</l>
          <l>pitṛbhaktyāhṛtajñānā jātāḥ sarve śubhodayāḥ || 38 ||</l>
        </lg>
        <lg n="039">
          <l>sapta vyādhā daśārṇeṣu mṛgāḥ kālañjare girau |</l>
          <l>cakravākāḥ saridvīpe yūyaṃ tebhyo 'vasīdatha || 39 ||</l>
        </lg>
        <p>sanatkumāra uvāca |</p>
        <lg n="040">
          <l>ślokadvayaṃ tathā śrutvā trayaste viṣapītavat |</l>
          <l>mohaṃ tadānusamprāpya labdhasaṃjñāviśanpuram || 40 ||</l>
        </lg>
        <lg n="041">
          <l>te praviśya puraṃ caiva veśma caivāpyatandritāḥ |</l>
          <l>iti ceti ca saṃcintya vanāya dadhire manaḥ || 41 ||</l>
        </lg>
        <lg n="042">
          <l>sāpi patnī mahābhāgā abhigamya narādhipam |</l>
          <l>idamāha mudā yuktā rājānaṃ sasuhṛjjanam || 42 ||</l>
        </lg>
        <lg n="043">
          <l>bhavānyogeśvaro bhūtvā sakto bhogeṣu sarvaśaḥ |</l>
          <l>prabodhārthaṃ tato 'haṃ te krodhamāhārayaṃ tadā || 43 ||</l>
        </lg>
        <lg n="044">
          <l>jānāmi tvāṃ rutajñaṃ ca jānāmi tvāṃ khagaṃ tathā |</l>
          <l>ato 'haṃ jānatī rājanpratibodhārthamudyatā || 44 ||</l>
        </lg>
        <lg n="045">
          <l>tasmādvipramimaṃ caiva teṣāṃ pitaramavyayam |</l>
          <l>dhanena yojayasvādya putraṃ rājye 'bhiṣicya ca |</l>
          <l>śvo gacchāvo vanaṃ rājanmā kālaṃ pratipālaya || 45 ||</l>
        </lg>
        <lg n="046">
          <l>rājā tatsarvamakhilaṃ kṛtvā patnyā sahavrataḥ |</l>
          <l>jagāma vanamuddiśya yogena ca divaṃ yayau || 46 ||</l>
        </lg>
        <lg n="047">
          <l>pañcālo 'pi gate tasmiṃstapaḥ kṛtvā suduścaram |</l>
          <l>cakāra pāraṇaṃ caiva yakṣatvaṃ cāpyavāpa ha || 47 ||</l>
        </lg>
        <lg n="048">
          <l>brahmadhanvā ca kālena sumahātmā dṛḍhavrataḥ |</l>
          <l>himavattanayāṃ devīṃ tapasā samapaśyata || 48 ||</l>
        </lg>
        <lg n="049">
          <l>varadāṃ tāṃ tadā dṛṣṭvā brahmadhanvābravīcchubhām |</l>
          <l>icchāmi kāmarūpitvaṃ tvadbhaktitvaṃ ca nityadā || 49 ||</l>
        </lg>
        <lg n="050">
          <l>kṛcchraṃ mahacca prāptasya tvayaivoddharaṇaṃ tataḥ |</l>
          <l>evamastviti sā coktvā jagāmeṣṭāṃ gatiṃ tadā || 50 ||</l>
        </lg>
        <lg n="051">
          <l>brahmadhanvāpi matto 'bhūnmadanena durātmavān |</l>
          <l>sa bhūtvā dhārmikaḥ pūrvamadharmeṇābhipīḍitaḥ || 51 ||</l>
        </lg>
        <lg n="052">
          <l>abhimene sa kanyāśca ṛṣipatnīśca sarvaśaḥ |</l>
          <l>bhartṛrūpeṇa gatvā ca kāmena sa vimohitaḥ |</l>
          <l>na ca kaścidvijānāti tathāvartantamantaśaḥ || 52 ||</l>
        </lg>
        <lg n="053">
          <l>atha hāla iti khyāto mṛgacārī mahātapāḥ |</l>
          <l>tasya patnī sudharmābhūnnāmnā rūpavatī dṛḍham || 53 ||</l>
        </lg>
        <lg n="054">
          <l>kathayanti hi tāṃ devāḥ siddhāśca saha cāraṇaiḥ |</l>
          <l>asamā rūpato 'nyābhistriṣu lokeṣu bhāminī || 54 ||</l>
        </lg>
        <lg n="055">
          <l>---------------- ---------------- |</l>
          <l>na ca tasyāḥ śubhāpāṅgyā antaraṃ sa bubodha ha |</l>
          <l>yasminkāle bhavettasyā virahaḥ patinā saha || 55 ||</l>
        </lg>
        <lg n="056">
          <l>sa brahmadhanvā tāṃ śrutvā tathā rūpavatīṃ satīm |</l>
          <l>patyāsyā virahākāṃkṣī vyāghrarūpaṃ cakāra ha || 56 ||</l>
        </lg>
        <lg n="057">
          <l>kṛtvā ca sumahadrūpaṃ vikṛtaṃ bhairavaṃ tadā |</l>
          <l>atrāsayanmṛgānvyāsa darśanena subāliśaḥ || 57 ||</l>
        </lg>
        <lg n="058">
          <l>tadvyāghrabhayasaṃtrastaṃ mṛgayūthaṃ tadā vibho |</l>
          <l>manonilavadavyagramadṛśyaṃ samprapadyata |</l>
          <l>mṛgaiḥ saha ca hālo 'pi jīvitaiṣī tadā gataḥ || 58 ||</l>
        </lg>
        <lg n="059">
          <l>sudharmā brāhmaṇī sāpi bhayādvyāghrasya bhāminī |</l>
          <l>strīsvabhāvācca patitā nānvagacchanmṛgavrajam || 59 ||</l>
        </lg>
        <lg n="060">
          <l>ekākinīṃ ca tāṃ dṛṣṭvā brahmadhanvā durātmavān |</l>
          <l>vyāghrarūpaṃ samutsṛjya tāmidaṃ pratyabhāṣata |</l>
          <l>mṛdunā sāntvayuktena vacasā bhayapīḍitām || 60 ||</l>
        </lg>
        <lg n="061">
          <l>mā bhīrbhavatu te bhadre patiste 'haṃ sumadhyame |</l>
          <l>mṛgarājo gato 'sau ca samāśvasa mama priye || 61 ||</l>
        </lg>
        <lg n="062">
          <l>taṃ samāśvasya sāpaśyatpatirūpaṃ mahāyaśā |</l>
          <l>hṛdā cācintayaddṛṣṭo mayāsau tairmṛgaiḥ saha |</l>
          <l>jīvitaiṣī palāyanvai kuto 'yaṃ punarāgataḥ || 62 ||</l>
        </lg>
        <lg n="063">
          <l>devendro māṃ durācāraḥ sadā dharṣatyatandritaḥ |</l>
          <l>so 'yaṃ kāmayituṃ prāptaḥ kiṃ na syādantaraiṣivān |</l>
          <l>tasmāddrakṣyāmyahaṃ samyagduṣṭaṃ divyena cakṣuṣā || 63 ||</l>
        </lg>
        <p>sanatkumāra uvāca |</p>
        <lg n="064">
          <l>etasminnantare so 'tha brahmadhanvā kare 'grahīt |</l>
          <l>tāmidaṃ cocivānhṛṣṭaḥ kiṃ tvaṃ cintayase hṛdā || 64 ||</l>
        </lg>
        <lg n="065">
          <l>na māmāliṅgase 'dya tvaṃ mṛtyorāsyādvinirgatam |</l>
          <l>nanu te 'haṃ priyo bhartā mā krudho varavarṇini || 65 ||</l>
        </lg>
        <lg n="066">
          <l>tatastāṃ sa tadā dauṣṭyātkapole samajighrata |</l>
          <l>pariṣvajya ca duṣṭātmā gātrairgātrāṇyapīḍayat || 66 ||</l>
        </lg>
        <lg n="067">
          <l>nīvīṃ visraṃsayaccaiva adharaṃ cāpibadbalāt |</l>
          <l>bubudhe sā ca taṃ duṣṭaṃ karmaṇā tena śobhanā || 67 ||</l>
        </lg>
        <p>sudharmovāca |</p>
        <lg n="068">
          <l>na tvaṃ mama patirmūḍha śakrastvaṃ nātra saṃśayaḥ |</l>
          <l>ubhayormadanasyāsti viṣamo 'dhvā sudurmate || 68 ||</l>
        </lg>
        <lg n="069">
          <l>sa tayā tvevamuktastu avadhūtaśca sarvaśaḥ |</l>
          <l>papāta dharaṇīpṛṣṭhe svaṃ ca rūpaṃ prapadyata || 69 ||</l>
        </lg>
        <lg n="070">
          <l>tataḥ sā krodhatāmrākṣī dhakṣyamāṇeva cakṣuṣā |</l>
          <l>nirīkṣya vadanaṃ subhrūridaṃ vacanamabravīt || 70 ||</l>
        </lg>
        <lg n="071">
          <l>ṛṣipatnyastvayā bahvyo vyaṃsitā duṣṭacetasā |</l>
          <l>na mādṛśī tvayā kācidanyā hyāsāditā purā || 71 ||</l>
        </lg>
        <lg n="072">
          <l>idānīṃ karmaṇastasya pūrvamācaritasya te |</l>
          <l>phalaṃ prāptamidaṃ paśya matsakāśāddurāsadam || 72 ||</l>
        </lg>
        <lg n="073">
          <l>yadeva rūpaṃ kṛtvā tu mṛgānatrāsayadbalāt |</l>
          <l>vicariṣyasi tenaiva rūpeṇa bahulāḥ samāḥ || 73 ||</l>
        </lg>
        <lg n="074">
          <l>aśaktaścāpi hantuṃ tvaṃ bhavitā mānuṣaṃ kvacit |</l>
          <l>ṣaṣṭhe ca kāle samprāpte mṛgaṃ bhakṣyamavāpsyasi || 74 ||</l>
        </lg>
        <p>sanatkumāra uvāca |</p>
        <lg n="075">
          <l>abhivyāhṛtya tatkrūraṃ śubhācārā manasvinī |</l>
          <l>jagāma tānmṛgāṃstatra tataḥ patimapaśyata || 75 ||</l>
        </lg>
        <lg n="076">
          <l>so 'pi duḥkhena saṃtapto manvānastāṃ hateti ca |</l>
          <l>vilapanneva tāṃ dṛṣṭvā pariṣvajyedamabravīt || 76 ||</l>
        </lg>
        <lg n="077">
          <l>diṣṭyā tvamasi samprāptā mṛtyorāsyādviniḥsṛtā |</l>
          <l>kaccinna tena dṛṣṭāsi mṛgarājena śobhane || 77 ||</l>
        </lg>
        <p>sudharmovāca |</p>
        <lg n="078">
          <l>nāsau mṛgendro durbuddhiḥ ko 'pyasau kāmarūpavān |</l>
          <l>madarthe samanuprāpto mayā dagdhaḥ pataṅgavat || 78 ||</l>
        </lg>
        <lg n="079">
          <l>sa śāpānmama duṣṭātmā śārdūlaprakṛtiṃ gataḥ |</l>
          <l>rājeva śaktiśāpena saudāso rākṣasīṃ tanum || 79 ||</l>
        </lg>
        <lg n="080">
          <l>tasyāstadvacanaṃ śrutvā hālo dharmārthatattvavit |</l>
          <l>divyena cakṣuṣāpaśyadbrahmadhanvānamacyutam |</l>
          <l>tāmuvāca satīṃ bhāryāmidaṃ sa karuṇātmakaḥ || 80 ||</l>
        </lg>
        <lg n="081">
          <l>kṛtaṃ duṣṭaṃ tvayātreyi sadbhiḥ sarvavigarhitam |</l>
          <l>mahatastapasaste 'dya kṣayo 'yaṃ sumahānkṛtaḥ || 81 ||</l>
        </lg>
        <lg n="082">
          <l>na duṣyanti striyaḥ sādhvi nadyo yadvaddhi jantubhiḥ |</l>
          <l>na caiva śakto dharmeṇa saṃguptāṃ tvāṃ pradharṣitum |</l>
          <l>yathā viṣeṇa saṃchannamannaṃ bhoktuṃ hi mānavaḥ || 82 ||</l>
        </lg>
        <lg n="083">
          <l>atra te vartayiṣyāmi purāvṛttaṃ mahātape |</l>
          <l>yatpativratayā pūrvaṃ kṛtaṃ dīptena tejasā || 83 ||</l>
        </lg>
        <lg n="084">
          <l>āsīdbhalandalo nāma ṛṣiḥ paramadhārmikaḥ |</l>
          <l>vidvāṃścaiva dayāvāṃśca pṛthivīvadvyavasthitaḥ || 84 ||</l>
        </lg>
        <lg n="085">
          <l>ṛgnāmā tasya bhāryābhūdvāsiṣṭhī puṇyalakṣaṇā |</l>
          <l>rūpeṇāpratimā sādhvī na tasyāḥ strī samā kvacit || 85 ||</l>
        </lg>
        <lg n="086">
          <l>pativratā mahābhāgā sarvadharmaviduttamā |</l>
          <l>tasyāḥ patimṛte nānyaddaivataṃ bhuvi vidyate || 86 ||</l>
        </lg>
        <lg n="087">
          <l>apaśyanhi kadācidvai devāstāṃ kamalekṣaṇām |</l>
          <l>tasyā rūpaguṇonmattā lebhurna dhṛtimekaśaḥ || 87 ||</l>
        </lg>
        <lg n="088">
          <l>na śakyate ca sā prāptuṃ na dūtībhirna karmaṇā |</l>
          <l>na dānena na saṃmānairna balānna ca sevayā || 88 ||</l>
        </lg>
        <lg n="089">
          <l>vahnistāmagnyagārasthaḥ praviṣṭāmagrahīcchubhām |</l>
          <l>na cāpi sāhamasmīti na ca nāsmītyathābravīt || 89 ||</l>
        </lg>
        <lg n="090">
          <l>na krodho nāpi darpo 'syā na ca māno na matsaraḥ |</l>
          <l>tasyāḥ priyamabhūnnānyatpatimevābhyacintayat || 90 ||</l>
        </lg>
        <lg n="091">
          <l>vibhāvasurapi vyaktamiyaṃ māmicchatīti ha |</l>
          <l>abhyupetya nu duṣṭeti bhāvena surasattamaḥ |</l>
          <l>atha hitvā svakaṃ dehamadehaḥ samapadyata || 91 ||</l>
        </lg>
        <lg n="092">
          <l>evaṃ vai bhāskaro vāyurvaruṇaścandra eva ca |</l>
          <l>sarve videhāḥ saṃvṛttāstatastāṃ samprasādayan || 92 ||</l>
        </lg>
        <lg n="093">
          <l>sāpi tānnāvadatkiṃcitpuruṣātmābhiśaṅkayā |</l>
          <l>bhartuścākathayatsarvaṃ sa tānidamuvāca ha || 93 ||</l>
        </lg>
        <lg n="094">
          <l>iyaṃ patnī mahābhāgā mama sarvāṅgasundarī |</l>
          <l>neyaṃ kupyati yuṣmākaṃ jāne hyasyā vrataṃ śubham || 94 ||</l>
        </lg>
        <lg n="095">
          <l>matto 'pi vo bhayaṃ nāsti nāhaṃ kupye kathaṃcana |</l>
          <l>matprasādādvidehāpi dehavanto bhaviṣyatha || 95 ||</l>
        </lg>
        <lg n="096">
          <l>tataste dehavanto vai tuṣṭuvustaṃ bhalandalam |</l>
          <l>ūcurvaraṃ vṛṇīṣvādya tuṣṭāḥ smastava sarvathā || 96 ||</l>
        </lg>
        <lg n="097">
          <l>sovāca rajasā strīṇāṃ śuddhiḥ syānmadanugrahāt |</l>
          <l>manovākkarmabhirmuktā vyavahāryā bhavantu ca |</l>
          <l>pavitrāḥ sarvataḥ śuddhā aduṣṭāḥ striya eva hi || 97 ||</l>
        </lg>
        <p>hāla uvāca |</p>
        <lg n="098">
          <l>tataste taṃ namaskṛtya sabhāryaṃ brahmavādinam |</l>
          <l>jagmurdevāḥ praśaṃsantaḥ sarve vahnipurogamāḥ || 98 ||</l>
        </lg>
        <lg n="099">
          <l>evaṃ tvamapi dharmajñe nityaṃ patimanuvratā |</l>
          <l>kastvāṃ samartho devo 'pi spraṣṭumanyaḥ kuto janaḥ || 99 ||</l>
        </lg>
        <lg n="100">
          <l>tīrthabhūtāḥ striyaścāpi na duṣyanti kathaṃcana |</l>
          <l>madrūpaṃ kṛtavānyasmāttasmācchāpaṃ ca nārhati || 100 ||</l>
        </lg>
        <lg n="101">
          <l>tasmātkariṣye tasyāhaṃ duṣṭasyāpi hi śobhane |</l>
          <l>anugrahaṃ dharmayuktaṃ yena śreya avāpsyati || 101 ||</l>
        </lg>
        <lg n="102">
          <l>vyāghrasyāpi priye tasya smṛtirnityaṃ bhaviṣyati |</l>
          <l>sarvakāryeṣu dharmeṣu dharmeṇa ca kariṣyati || 102 ||</l>
        </lg>
        <lg n="103">
          <l>yato 'sya kāmarūpitvaṃ yena mattaḥ sadā hyabhūt |</l>
          <l>tata eva punaḥ śreyaḥ prāpsyate madanugrahāt || 103 ||</l>
        </lg>
        <p>sanatkumāra uvāca |</p>
        <lg n="104">
          <l>sa eṣa vyāsa duṣṭātmā viśvāmitrāśrame rataḥ |</l>
          <l>agrāraṇye sadā hyāsīddevyā gaṇapatiḥ kṛtaḥ || 104 ||</l>
        </lg>
        <lg n="105">
          <l>ya imaṃ tasya māhātmyaṃ dhārayecchrāvayīta vā |</l>
          <l>satataṃ brāhmaṇaṃ vyāsa yogaiśvaryamavāpnuyāt || 105 ||</l>
        </lg>
        <lg n="106">
          <l>yogeśvaratvaṃ kāṃkṣadbhiretadadhyeyamantaśaḥ |</l>
          <l>janmāntaraṃ samāsādya prāpnuvanti na saṃśayaḥ || 106 ||</l>
        </lg>
        <lg n="107">
          <l>śṛṇuyādya imaṃ satataṃ śucirekamanā manujaḥ |</l>
          <l>sa jahāti-m-adharmakṛtaṃ sa surendrapuraṃ vrajate || 107 ||</l>
        </lg>
        <trailer>iti skandapurāṇe saptapañcāśo 'dhyāyaḥ || </trailer>
      </div>
      <div n="058" type="chapter">
        <p>vyāsa uvāca |</p>
        <lg n="001">
          <l>varāngṛhītvā rudrāṇī tasmiñchikharasattame |</l>
          <l>akarotkimiti brūhi sarvaṃ devyā viceṣṭitam || 1 ||</l>
        </lg>
        <p>sanatkumāra uvāca |</p>
        <lg n="002">
          <l>svayambhuvi gate devī tapaso virarāma ha |</l>
          <l>sā tuṣṭā varadānena cintayantī tadā varam |</l>
          <l>nyavekṣata diśaḥ sarvāḥ prasannavadanekṣaṇā || 2 ||</l>
        </lg>
        <lg n="003">
          <l>kasyainaṃ kathayāmīti devaṃ hitveti cābravīt |</l>
          <l>śāstrajñaṃ kaṃciduddiśya yathārthaṃ śāstracintakaḥ || 3 ||</l>
        </lg>
        <lg n="004">
          <l>putralambhakṛtaṃ harṣaṃ cintayantyā muhurmuhuḥ |</l>
          <l>apatajjalamatyarthaṃ śītalaṃ susugandhi ca || 4 ||</l>
        </lg>
        <lg n="005">
          <l>bahvabhūtsarasi svacchaṃ tasyāstattejasā jalam |</l>
          <l>śiṣye buddhiguṇeneva guruṇā jñānamāhitam || 5 ||</l>
        </lg>
        <lg n="006">
          <l>vigāhamānā sā devī tatsaro vimalodakam |</l>
          <l>reje viyanmadhyagatā dīpteva savituḥ prabhā || 6 ||</l>
        </lg>
        <lg n="007">
          <l>vigāhamānā vyajahatkṛṣṇāṃ kośīṃ tadānaghā |</l>
          <l>sā vireje tayā muktā kalevendorghanātyaye || 7 ||</l>
        </lg>
        <lg n="008">
          <l>tasyāṃ kośyāṃ samabhavatkauśikī lokaviśrutā |</l>
          <l>viśvaṃ sisṛkṣato dhāturdehādiva purā niśā || 8 ||</l>
        </lg>
        <lg n="009">
          <l>bimbādharā tīkṣṇasitosradaṃṣṭrā prasannatārādhipacāruvaktrā |</l>
          <l>sujātanīlāñcitadīrghakeśī kiṃcitsamabhyunnataromarājī || 9 ||</l>
        </lg>
        <lg n="010">
          <l>susaṃsthitābhyāṃ caraṇāmbujābhyāṃ pradakṣiṇāvartanimagnanābhiḥ |</l>
          <l>vigūḍhajānvasthiśirā sugulphā vinākṛtevāmburuheṇa lakṣmīḥ || 10 ||</l>
        </lg>
        <lg n="011">
          <l>prasannarūpā prathamodgatastanī praphullanīlāmbujacārulocanā |</l>
          <l>susaṃskṛtairvajramaṇipravekibhirvibhūṣitā cābharaṇaiḥ sumadhyamā || 11 ||</l>
        </lg>
        <lg n="012">
          <l>sāṅgadā baddhakeyūrā kaṭakodbhāsitatviṣā |</l>
          <l>bibharti sā bhujānaṣṭau sāyudhānaparājitā || 12 ||</l>
        </lg>
        <lg n="013">
          <l>baddhagodhāṅgulitrāṇā kavacaṃ bibhratī śubham |</l>
          <l>durbhedaṃ sahajaṃ bhāsvatsendrairapi surāsuraiḥ || 13 ||</l>
        </lg>
        <lg n="014">
          <l>nibaddhatūṇīrayugā pragṛhītaśarāsanā |</l>
          <l>vasānā padmakiñjalkarucire vāsasī tadā || 14 ||</l>
        </lg>
        <lg n="015">
          <l>jānubhyāmavaniṃ gatvā śirasyādhāya cāñjalim |</l>
          <l>vyajñāpayata sā devī brūhi kiṃ karavāṇi te || 15 ||</l>
        </lg>
        <lg n="016">
          <l>mūrdhnyupāghrāya tāṃ devīṃ pariṣvajya ca pīḍitam |</l>
          <l>bhavānī prāha saṃhṛṣṭā mūrtisthānaṃ mamāvyaye || 16 ||</l>
        </lg>
        <lg n="017">
          <l>jarāmaraṇahīnā tvaṃ śokaduḥkhavivarjitā |</l>
          <l>bhaviṣyasi mahāyogā saṃyugeṣvaparājitā || 17 ||</l>
        </lg>
        <lg n="018">
          <l>kauśikīti ca nāmnā tvaṃ khyātiṃ loke gamiṣyasi |</l>
          <l>anyaiśca nāmabhiḥ ślāghyairguṇakarmābhisaṃśrayaiḥ || 18 ||</l>
        </lg>
        <lg n="019">
          <l>tava bhaktyā smariṣyanti ye 'tidurgeṣu saṃsthitāḥ |</l>
          <l>durgāṇi te tariṣyanti tvatprasādādvarānane || 19 ||</l>
        </lg>
        <lg n="020">
          <l>varā vareṇyā varadā durgā sarvārthasādhanī |</l>
          <l>itthaṃ tvāṃ nāmabhirdivyaiḥ stoṣyanti munayaḥ sadā || 20 ||</l>
        </lg>
        <lg n="021">
          <l>japyaiḥ praṇatibhirhomairupahāraiḥ pṛthagvidhaiḥ |</l>
          <l>prāṇinaḥ pūjayiṣyanti bhavantīṃ bhuvi sarvadā || 21 ||</l>
        </lg>
        <lg n="022">
          <l>siṃhayuktaṃ mahaddivyaṃ rathamādityavarcasam |</l>
          <l>sasarja sapatākaṃ ca kiṅkiṇījālamaṇḍitam |</l>
          <l>vindhyaṃ girivaraṃ cāsyā nivāsāya samādiśat || 22 ||</l>
        </lg>
        <lg n="023">
          <l>evamuktā tadā devī praṇamya bhuvaneśvarīm |</l>
          <l>āruroha rathaṃ divyaṃ kārtasvanamayaṃ śubham || 23 ||</l>
        </lg>
        <lg n="024">
          <l>vyomagena rathenātha nānāratnāṃśumālinā |</l>
          <l>jagāmāśu tato vindhyaṃ nānādrumalatācitam || 24 ||</l>
        </lg>
        <lg n="025">
          <l>vihaṅgavirutairvindhyaḥ svāgateneva kauśikīm |</l>
          <l>apūjayadameyāṃ tāṃ tatra prāptāṃ tadānaghām || 25 ||</l>
        </lg>
        <lg n="026">
          <l>vāribhirvimalaiḥ śītairnirjharodakaniḥsṛtaiḥ |</l>
          <l>sapuṣpanikaraiḥ puṇyairarghaṃ cāsyai dadanniva || 26 ||</l>
        </lg>
        <lg n="027">
          <l>cakitahariṇayūthakṣuṇṇadarbhāṅkurāgram |</l>
          <l>girivaramabhiramyaṃ kauśikī sābhyapaśyat || 27 ||</l>
        </lg>
        <lg n="028">
          <l>vyarocayata sā devī vāsāya śikharaṃ gireḥ |</l>
          <l>utphullapādapālīnavihaṅgagaṇanāditam || 28 ||</l>
        </lg>
        <lg n="029">
          <l>nirjharodakasamparkaharitopalaśāḍvalam |</l>
          <l>nānādrumalatāpuṣpasurabhīkṛtamārutam || 29 ||</l>
        </lg>
        <lg n="030">
          <l>nicitapṛthunitambottuṅgaparyantasānum |</l>
          <l>kusumitataruśākhāśliṣṭamattadvirepham || 30 ||</l>
        </lg>
        <lg n="031">
          <l>ya imaṃ paṭhate nityaṃ śṛṇuyādvā samāhitaḥ |</l>
          <l>kauśikyāḥ sambhavaṃ samyaksa yāti paramāṃ gatim || 31 ||</l>
        </lg>
        <trailer>skandapurāṇe 'ṣṭapañcāśo 'dhyāyaḥ || </trailer>
      </div>
      <div n="059" type="chapter">
        <p>sanatkumāra uvāca |</p>
        <lg n="001">
          <l>tatastāṃ kauśikīṃ tatra prasthāpya himavatsutā |</l>
          <l>vireme tapasastīvrātsasnau ca vidhivattadā || 1 ||</l>
        </lg>
        <lg n="002">
          <l>vasānā vāsasī śukle divyasraganulepanā |</l>
          <l>pārśvasthamatha saṃvīkṣya provāca varadāsmi te || 2 ||</l>
        </lg>
        <lg n="003">
          <l>evamuktavatīṃ devīṃ śikharaṃ mūrtimattadā |</l>
          <l>praṇipatya varaṃ vavre mayi sāṃnidhyamastu te || 3 ||</l>
        </lg>
        <lg n="004">
          <l>nāma caiva mama khyātiṃ tava nāmnābhilakṣitam |</l>
          <l>yātu lokeṣu sarveṣu tvatprasādānmaheśvari || 4 ||</l>
        </lg>
        <lg n="005">
          <l>agniśca varadāṃ vavre mā gāḥ kopaṃ mayīśvari |</l>
          <l>sadāpuṣpaphalatvaṃ ca vṛkṣāstāṃ tatra vavrire || 5 ||</l>
        </lg>
        <lg n="006">
          <l>suprasannā bhavāsmākaṃ tvayi bhaktiśca no 'stviti |</l>
          <l>tatastāṃ vavrire devīṃ sarvāśca paricārakāḥ || 6 ||</l>
        </lg>
        <lg n="007">
          <l>upāsyamānā bahvībhirdevatābhirgirīndrajā |</l>
          <l>abhibhūyānyatejāṃsi bhānavīva babhau prabhā || 7 ||</l>
        </lg>
        <lg n="008">
          <l>hṛdaye 'pi sthitā patyuḥ patau hṛdayasaṃsthite |</l>
          <l>sā vai girīndratanayā vimuktāsmītyamanyata || 8 ||</l>
        </lg>
        <lg n="009">
          <l>atha sā tejasāṃ dhāma patiṃ sarvajagatpatim |</l>
          <l>varadā varadaṃ draṣṭuṃ gamanāyopacakrame || 9 ||</l>
        </lg>
        <lg n="010">
          <l>namaskṛtā tadvanadevatābhiḥ pradakṣiṇīkṛtya samiddhamagnim |</l>
          <l>ṛṣīṃstato vandyatamābhivandya janaṃ ca teṣāṃ pratipūjya pūjyā || 10 ||</l>
        </lg>
        <lg n="011">
          <l>utpapāta tato vyoma sā sārdhaṃ somanandinā |</l>
          <l>siṃheneva jagaddhātrī gaṇaiḥ parijanena ca || 11 ||</l>
        </lg>
        <lg n="012">
          <l>himajalakaṇaśītairvījyamānā marudbhiḥ |</l>
          <l>madanadahanamūrterāśu pārśvaṃ jagāma || 12 ||</l>
        </lg>
        <trailer>skandapurāṇa ekonaṣaṣṭitamo 'dhyāyaḥ || </trailer>
      </div>
      <div n="060" type="chapter">
        <lg n="001">
          <l>athāsau brahmaṇaḥ putraṃ vyāsaḥ prāha kṛtāñjaliḥ |</l>
          <l>kimarthaṃ kauśikī vindhyaṃ devyā sampreṣitā tadā || 1 ||</l>
        </lg>
        <lg n="002">
          <l>evamuktastadā dhīmānvyāsena brahmaṇaḥ sutaḥ |</l>
          <l>yathāvṛttaṃ purā sarvamākhyātumupacakrame || 2 ||</l>
        </lg>
        <lg n="003">
          <l>ārirādhayiṣurdevīṃ vindhyastepe purā tapaḥ |</l>
          <l>tatastuṣṭābravīdvindhyaṃ pārvatī varadāsmi te || 3 ||</l>
        </lg>
        <lg n="004">
          <l>mayi vāso 'stu te nityamevamādityarodhanaḥ |</l>
          <l>vavre girīndratanayāṃ prāha sā ca tathāstviti || 4 ||</l>
        </lg>
        <lg n="005">
          <l>svatanuṃ sā dvidhābhūtāmagnerdīptāṃ śikhāmiva |</l>
          <l>dāhāya dānavendrāṇāṃ prāhiṇotkauśikīmataḥ || 5 ||</l>
        </lg>
        <lg n="006">
          <l>atha taṃ brahmaṇaḥ sūnumuvāca munisattamaḥ |</l>
          <l>girirvindhyo mahāprajña kathamādityarodhanaḥ || 6 ||</l>
        </lg>
        <lg n="007">
          <l>sanatkumāraḥ provāca pṛṣṭo vyāsena dhīmatā |</l>
          <l>śṛṇu yasmādabhūdvindhyo girirādityarodhanaḥ || 7 ||</l>
        </lg>
        <lg n="008">
          <l>purā vindhyo 'bravītsūryaṃ kasmāttvaṃ na karoṣi mām |</l>
          <l>pradakṣiṇaṃ yathā meruṃ kā te 'vajñā mayi prabho || 8 ||</l>
        </lg>
        <lg n="009">
          <l>pratyākhyātaḥ sa sūryeṇa vindhyo giriravardhata |</l>
          <l>ruddhvā tasya sthito mārgaṃ tasmādādityarodhanaḥ || 9 ||</l>
        </lg>
        <lg n="010">
          <l>naṣṭāloke tato loke devāḥ saṃvignacetasaḥ |</l>
          <l>agastyamupasaṃgamya vākyamūcuḥ samāhitāḥ || 10 ||</l>
        </lg>
        <lg n="011">
          <l>saviturmārgamāvṛtya girirvindhyo vyavasthitaḥ |</l>
          <l>taṃ vāraya mahāprājña gatirnaḥ sarvadā bhavān || 11 ||</l>
        </lg>
        <lg n="012">
          <l>tamagastyo giriṃ gatvā provācetthaṃ mahātapāḥ |</l>
          <l>yāsyāmi dakṣiṇāmāśāṃ panthānaṃ dehi parvata || 12 ||</l>
        </lg>
        <lg n="013">
          <l>yāvatpratinivarteyaṃ tāvacca sthātumarhasi |</l>
          <l>tataḥ prabhṛti caiveha nābhūdāgamanaṃ muneḥ || 13 ||</l>
        </lg>
        <lg n="014">
          <l>atha papraccha taṃ vyāsaḥ pitāmahasutaṃ prabhum |</l>
          <l>kauśikī prahitā vindhyaṃ dānavānāṃ vināśane || 14 ||</l>
        </lg>
        <lg n="015">
          <l>ke te kasya kimarthaṃ vā kauśikyā dānavā hatāḥ |</l>
          <l>etatsarvaṃ samāsena praśnaṃ me vaktumarhasi || 15 ||</l>
        </lg>
        <lg n="016">
          <l>pitāmahasuto dhīmānvyāsenaivaṃ pracoditaḥ |</l>
          <l>praśnametaṃ samāsena vyākhyātumupacakrame || 16 ||</l>
        </lg>
        <lg n="017">
          <l>devāsure purātīte saṃyuge paramādbhute |</l>
          <l>sundo nisundaśca sutau nisumbhasya babhūvatuḥ || 17 ||</l>
        </lg>
        <lg n="018">
          <l>hatānniśāmya tau bandhūnsuraiḥ sarvānmahāhave| </l>
          <l>devānprati susaṃkruddhau garjantau govṛṣāviva || 18 ||</l>
        </lg>
        <lg n="019">
          <l>siṃhāviva mahāsattvau hṛtadaṃṣṭrānakhāyudhau |</l>
          <l>śvasantau saviṣāvugrau bhagnadaṃṣṭrāvivoragau || 19 ||</l>
        </lg>
        <lg n="020">
          <l>aśaktau tau surairyoddhuṃ hatapakṣau mahāsurau |</l>
          <l>suparṇāviva saṃkruddhau chinnapakṣau mahābalau || 20 ||</l>
        </lg>
        <lg n="021">
          <l>tapasyādhāya tau ceto gokarṇaṃ prati jagmatuḥ |</l>
          <l>ārirādhayiṣū devaṃ brahmāṇamamitaujasau || 21 ||</l>
        </lg>
        <lg n="022">
          <l>athovāca tato vyāso gokarṇaṃ kathayasva me |</l>
          <l>kasmindeśe kimarthaṃ vā kena votpāditaṃ purā || 22 ||</l>
        </lg>
        <lg n="023">
          <l>provāca brahmaṇaḥ sūnurvyāsenaivaṃ pracoditaḥ |</l>
          <l>śṛṇu vatsa samāsena puṇyaṃ gokarṇasambhavam || 23 ||</l>
        </lg>
        <lg n="024">
          <l>hate triśirasi tvaṣṭā putre jyāyasi vajriṇā |</l>
          <l>vṛtraṃ nāma punaḥ putramasṛjattapasāṃ nidhiḥ || 24 ||</l>
        </lg>
        <lg n="025">
          <l>pralambabāhuṃ vṛttāsyaṃ pīnavistīrṇavakṣasam |</l>
          <l>suśliṣṭajānuṃ suhanuṃ jaladadhvānanisvanam || 25 ||</l>
        </lg>
        <lg n="026">
          <l>sukṣiptapārśvaṃ sukaṭiṃ dīrgharaktāntalocanam |</l>
          <l>samare sarvadevānāṃ jetāramaparājitam || 26 ||</l>
        </lg>
        <lg n="027">
          <l>sa nirjityāmarānsarvāñjagrāsendraṃ mahādyutiḥ |</l>
          <l>tato maharṣibhiḥ sṛṣṭā jṛmbhikā taṃ samāviśat || 27 ||</l>
        </lg>
        <lg n="028">
          <l>tasyātha jṛmbhamāṇasya nirjagāma śatakratuḥ |</l>
          <l>vadanādāśu saṃkṣipya svāṃ tanuṃ yogamāyayā || 28 ||</l>
        </lg>
        <lg n="029">
          <l>tasya yogabalaṃ dṛṣṭvā vīryaṃ śauryaṃ ca saṃyuge |</l>
          <l>tato bhītāḥ surāḥ sarve brahmāṇaṃ śaraṇaṃ yayuḥ || 29 ||</l>
        </lg>
        <lg n="030">
          <l>tāndṛṣṭvā sa tadā bhītānamarānamaradviṣaḥ |</l>
          <l>provācāsau prajeśānaḥ padmayoniḥ pitāmahaḥ || 30 ||</l>
        </lg>
        <lg n="031">
          <l>parājitānvo jānāmi vṛtreṇa raṇamūrdhani |</l>
          <l>upāyaṃ taṃ na paśyāmi yenāsau jīyate yudhi || 31 ||</l>
        </lg>
        <lg n="032">
          <l>yāsyāma sahitāḥ sarve devaṃ draṣṭumumāpatim |</l>
          <l>viśveśvaraṃ vidhātāraṃ varadaṃ bhaktavatsalam || 32 ||</l>
        </lg>
        <lg n="033">
          <l>sa naḥ praṇāmairbhaktyā ca stutyā cārādhitaḥ prabhuḥ |</l>
          <l>mahādevo mahāyogī śambhuḥ śāntiṃ vidhāsyati || 33 ||</l>
        </lg>
        <lg n="034">
          <l>athottasthuḥ surāḥ sarve devadevaṃ didṛkṣavaḥ |</l>
          <l>apaśyanto viceruśca mahīṃ sodadhiparvatām || 34 ||</l>
        </lg>
        <lg n="035">
          <l>atha viṣṇurmahāyogī devīṃ himavataḥ sutām |</l>
          <l>apaśyatpāṃsudigdhāṅgīmāsīnāṃ bālarūpiṇīm || 35 ||</l>
        </lg>
        <lg n="036">
          <l>lekhāmiva navāmindoḥ prātaḥsūryaprabhāmiva |</l>
          <l>haviṣā hūyamānasya tanvīmagneḥ śikhāmiva || 36 ||</l>
        </lg>
        <lg n="037">
          <l>vijñāya sa tadā yogānmahāyogāṃ sureśvarīm |</l>
          <l>īśvaro jagato viṣṇurjiṣṇustuṣṭāva pārvatīm || 37 ||</l>
        </lg>
        <lg n="038">
          <l>tvaṃ sraṣṭrī sarvabhūtānāṃ saṃhartrī tvaṃ sureśvari |</l>
          <l>tvamasya jagato dhātrī nityā prakṛtiravyayā || 38 ||</l>
        </lg>
        <lg n="039">
          <l>tvaṃ prabhā śarvarī jyotsnā kīrtistuṣṭirumā dhṛtiḥ |</l>
          <l>buddhirmedhā smṛtiḥ prajñā sandhyā kāntiḥ stutirmatiḥ || 39 ||</l>
        </lg>
        <lg n="040">
          <l>tvamīśā devi devānāṃ gaṇamātā gaṇāmbikā |</l>
          <l>bhadrakālī mahāgaurī kauśikī vindhyavāsinī || 40 ||</l>
        </lg>
        <lg n="041">
          <l>durgā khyātirmahāvidyā gāyatrī tvaṃ sarasvatī |</l>
          <l>svāhā svadhā mahāmāyā lakṣmī yogeśvareśvarī || 41 ||</l>
        </lg>
        <lg n="042">
          <l>ulkā satī gireḥ putrī maineyī brahmacāriṇī |</l>
          <l>tāpasī revatī ṣaṣṭhī varā varasahasradā || 42 ||</l>
        </lg>
        <lg n="043">
          <l>kundakārmukasāraṅgakokilāśokapallavaiḥ |</l>
          <l>tulyāsi dantabhrūnetrasvarapāṇibhirīśvari || 43 ||</l>
        </lg>
        <lg n="044">
          <l>pramattotphullasaṃpūrṇānnāgotpalaniśākarān |</l>
          <l>viśinakṣi sadā devi gatilocanakāntibhiḥ || 44 ||</l>
        </lg>
        <lg n="045">
          <l>śirobhirmāhiṣairbhrāntaraktaparyantalocanaiḥ |</l>
          <l>nṛbhiḥ kṣititalanyastakarajānubhirījyase || 45 ||</l>
        </lg>
        <lg n="046">
          <l>mattānyapuṣṭākalavalgubhāṣitā dvirephamālāsitacārumūrdhajā |</l>
          <l>praphullapuṣpastavakodgatastanī virājase kalpalateva puṣpitā || 46 ||</l>
        </lg>
        <lg n="047">
          <l>devi devībhiraniśaṃ bhaktābhirvandyase divi |</l>
          <l>ījyase munibhiḥ śaśvadgirije girimūrdhasu || 47 ||</l>
        </lg>
        <lg n="048">
          <l>arcyase siddhagandharvairgandhapuṣpotkaraiḥ sadā |</l>
          <l>sadāgatipathaprāptā prāptyā ca stūyase 'naghe || 48 ||</l>
        </lg>
        <lg n="049">
          <l>bhāsi siṃhaṃ samārūḍhā calatpiṅgalakesaram |</l>
          <l>dīptā prabheva sāvitrī merormūrdhānamāsthitā || 49 ||</l>
        </lg>
        <lg n="050">
          <l>jighāṃsatī raṇe daityāñcharaughairbhāsyajihmagaiḥ |</l>
          <l>ravermūrtistamāṃsīva vikirantī gabhastibhiḥ || 50 ||</l>
        </lg>
        <lg n="051">
          <l>paraśuṃ śitamudgṛhya devadānavasaṃyuge |</l>
          <l>bhrājase devi saṃkruddhā pāṭayantīva rodasī || 51 ||</l>
        </lg>
        <lg n="052">
          <l>atha sā śaiśavaṃ hitvā tanumanyāṃ samādade |</l>
          <l>ekīkṛtāmivākāśe saṃhatiṃ sarvatejasām || 52 ||</l>
        </lg>
        <lg n="053">
          <l>dīptāmapi sukhālokāṃ śāntāmapi savibhramām |</l>
          <l>bālāmapi jagaddhātrīṃ tanvīmapi susaṃhatām || 53 ||</l>
        </lg>
        <lg n="054">
          <l>uvācedaṃ ca suprītā varadāsmi tava prabho |</l>
          <l>evamuktastayā so 'tha provācāmbhodanisvanaḥ || 54 ||</l>
        </lg>
        <lg n="055">
          <l>śaraṇye devi bhaktānāṃ śaraṇāgatavatsale |</l>
          <l>bhavāni bhava me nityaṃ suprasannā maheśvari || 55 ||</l>
        </lg>
        <lg n="056">
          <l>kathayasva ca deveśaṃ śāśvataṃ sthāṇumavyayam |</l>
          <l>viśvātmānaṃ mahādevaṃ sarvayogeśvareśvaram || 56 ||</l>
        </lg>
        <lg n="057">
          <l>tathāstviti pratijñāya kathayāmāsa śaṃkaram |</l>
          <l>mṛgayūthasya madhyasthaṃ krīḍantaṃ mṛgarūpiṇam || 57 ||</l>
        </lg>
        <lg n="058">
          <l>ekaśṛṅgaṃ mahāgrīvamekākṣamamitaujasam |</l>
          <l>ekapādaṃ susaṃśliṣṭamāpāṇḍukapilodaram || 58 ||</l>
        </lg>
        <lg n="059">
          <l>atha viṣṇurdrutaṃ gatvā śṛṅge jagrāha taṃ prabhum |</l>
          <l>tasminneva tato brahmā jagrāhendraśca vīryavān || 59 ||</l>
        </lg>
        <lg n="060">
          <l>tridhā tadabhavacchṛṅgaṃ calite dīptatejasi |</l>
          <l>trayāṇāṃ suramukhyānāṃ pṛthakpāṇiṣu saṃsthitam || 60 ||</l>
        </lg>
        <lg n="061">
          <l>athādṛśyastadā śarvastānuvāca surottamān |</l>
          <l>yadarthamāgatā yūyaṃ tadbrūta surasattamāḥ || 61 ||</l>
        </lg>
        <lg n="062">
          <l>athovāca tato brahmā parameśaṃ vṛṣadhvajam |</l>
          <l>rājyaṃ punaravāpnotu hatvā vṛtraṃ puraṃdaraḥ || 62 ||</l>
        </lg>
        <lg n="063">
          <l>tatastānamarāṃstatra vṛṣaketuḥ samāgatān |</l>
          <l>svareṇa vāridadhvānagambhīreṇābravīttadā || 63 ||</l>
        </lg>
        <lg n="064">
          <l>vaiṣṇavaṃ paramaṃ tejaḥ phenamāvekṣyate surāḥ |</l>
          <l>śiraśchetsyati vṛtrasya tadādāya śatakratuḥ || 64 ||</l>
        </lg>
        <lg n="065">
          <l>hṛṣīkeśo 'tha tatkhaṇḍamanayatsvaṃ niketanam |</l>
          <l>nyaveśayata tatraiva vārijodarasaṃbhavaḥ || 65 ||</l>
        </lg>
        <lg n="066">
          <l>nīyamānaṃ tṛtīyaṃ ca khaṇḍamākhaṇḍalena tu |</l>
          <l>rakṣasāmadhipaḥ śrīmāñjagrāhātha daśānanaḥ || 66 ||</l>
        </lg>
        <lg n="067">
          <l>cakāra sandhyāmudadhau dakṣiṇe nyasya tattadā |</l>
          <l>na vicālayituṃ śaktaḥ sandhyāmāsthāya rāvaṇaḥ || 67 ||</l>
        </lg>
        <lg n="068">
          <l>tatpuṇyaṃ devadevasya vyāsa kṣetraṃ mahādyuteḥ |</l>
          <l>gokarṇamiti nāmāsya cakāra kamalāsanaḥ || 68 ||</l>
        </lg>
        <lg n="069">
          <l>tatra gatvā naro bhaktyā praṇipatya maheśvaram |</l>
          <l>aśvamedhamavāpnoti sarvapāpaiḥ pramucyate || 69 ||</l>
        </lg>
        <lg n="070">
          <l>gokarṇamuttaraṃ vyāsa sthāpitaṃ padmayoninā |</l>
          <l>udanvataḥ sthitaṃ tīre svayameva tu dakṣiṇe || 70 ||</l>
        </lg>
        <lg n="071">
          <l>yaḥ śṛṇoti naro nityaṃ puṇyaṃ gokarṇasambhavam |</l>
          <l>sarvapāpavidhūtātmā sa yāti paramāṃ gatim || 71 ||</l>
        </lg>
        <lg n="072">
          <l>atha tau dānavau vyāsa gokarṇamabhijagmatuḥ |</l>
          <l>tatra ceraturatyugraṃ tapo 'mbupavanāśanau || 72 ||</l>
        </lg>
        <lg n="073">
          <l>kasyacittvatha kālasya viditvograṃ tayostapaḥ |</l>
          <l>ājagāma tayoḥ pārśvaṃ brahmā suranamaskṛtaḥ || 73 ||</l>
        </lg>
        <lg n="074">
          <l>atha tau viśvadhātāraṃ caturvaktraṃ pitāmaham |</l>
          <l>apaśyatāṃ mahābāhū brahmāṇaṃ purataḥ sthitam || 74 ||</l>
        </lg>
        <lg n="075">
          <l>śuklāmbaradharaṃ dīptaṃ śuklasraganulepanam |</l>
          <l>ekīkṛtamasamprekṣyaṃ tejo dinakṛtāmiva || 75 ||</l>
        </lg>
        <lg n="076">
          <l>prīto 'smi yuvayoḥ putrāvathovāca pitāmahaḥ |</l>
          <l>anena tapasogreṇa varaṃ brūtamabhīpsitam || 76 ||</l>
        </lg>
        <lg n="077">
          <l>amaratvaṃ tu vavrāte tau praṇamya pitāmaham |</l>
          <l>brahmāhātha vinā devānamaratvaṃ na vidyate || 77 ||</l>
        </lg>
        <lg n="078">
          <l>avaśyameṣyo yuvayormṛtyurekena kenacit |</l>
          <l>athāmaratvaṃ vavrāte parasparavadhaṃ vinā || 78 ||</l>
        </lg>
        <lg n="079">
          <l>evamastviti tābhyāṃ taṃ varaṃ dattvā pitāmahaḥ |</l>
          <l>haṃsayuktena yānena jagāma svaṃ niketanam || 79 ||</l>
        </lg>
        <lg n="080">
          <l>asurāvapi tau tasmāttapasogrādvirematuḥ |</l>
          <l>ājagmaturniketaṃ svaṃ varaṃ labdhvā pitāmahāt || 80 ||</l>
        </lg>
        <lg n="081">
          <l>varadānaṃ tato jñātvā daityāḥ pātālavāsinaḥ |</l>
          <l>ājagmurdānavāścaiva tayoḥ pārśvaṃ mudānvitāḥ || 81 ||</l>
        </lg>
        <lg n="082">
          <l>keśirmuro mayaḥ śambhuḥ kārtasvaramahāravau |</l>
          <l>indraśatruḥ kalirdhundhurilvalo namucirdrumaḥ || 82 ||</l>
        </lg>
        <lg n="083">
          <l>vātāpī dundubhirmeghaḥ prabhuranye ca dānavāḥ |</l>
          <l>sarve kavacinaḥ śūrā gadāparighapāṇayaḥ || 83 ||</l>
        </lg>
        <lg n="084">
          <l>ūcuśca śokamagnānāmasmākaṃ śatrutāpanau |</l>
          <l>yuvāṃ plavāvivāyātau śokasāgaratāraṇau || 84 ||</l>
        </lg>
        <lg n="085">
          <l>pure 'pratibhaye ramye kāntāṃ nāma tataḥ sabhām |</l>
          <l>ājagmustuṣṭamanaso dānavendrāḥ samāgatāḥ || 85 ||</l>
        </lg>
        <lg n="086">
          <l>tasyāṃ prayaste vistīrṇe śātakaumbhe varāsane |</l>
          <l>āsasāda mahābāhuḥ sundo dānavasattamaḥ || 86 ||</l>
        </lg>
        <lg n="087">
          <l>nisundo 'nyattato bheje hemaratnamayaṃ śubham |</l>
          <l>āsasāda tato dhīmānkārtasvaramaye mayaḥ || 87 ||</l>
        </lg>
        <lg n="088">
          <l>anye ca dānavā bhejurāsanāni tadā mune |</l>
          <l>hemaratnavicitrāṇi bhāsvanti ca mahānti ca || 88 ||</l>
        </lg>
        <lg n="089">
          <l>vireje sā sabhā tatra dānavendraiḥ samāgataiḥ |</l>
          <l>sabalākaistaḍitvadbhiḥ pralaye dyaurivāmbudaiḥ || 89 ||</l>
        </lg>
        <lg n="090">
          <l>athonnāmya śiro ratnamarīcipariveṣavat |</l>
          <l>sundo vacanamāhetthamambhodarucirasvanaḥ || 90 ||</l>
        </lg>
        <lg n="091">
          <l>dānavendrāḥ kariṣyāmi sarveṣāmasrumārjanam |</l>
          <l>vijitya devataiḥ sārdhamindramāhavamūrdhani || 91 ||</l>
        </lg>
        <lg n="092">
          <l>prayāma daṃśitāḥ sarve sajjībhavata dānavāḥ |</l>
          <l>trailokyavijayaṃ kartumudyatāyudhapāṇayaḥ || 92 ||</l>
        </lg>
        <lg n="093">
          <l>tasya tadvacanaṃ śrutvā prabhuḥ prāhāsureśvaram |</l>
          <l>yajñavratatapobhiśca niyamaiścāsuradviṣaḥ || 93 ||</l>
        </lg>
        <lg n="094">
          <l>āpyāyayanti saṃrabdhāḥ śaśvadvarṇāśramā bhuvi |</l>
          <l>tāneva prathamaṃ hatvā tato jeṣyāma devatāḥ || 94 ||</l>
        </lg>
        <lg n="095">
          <l>tasya tadvacanaṃ śrutvā prāhurdānavasattamāḥ |</l>
          <l>āyatiṃ prathamaṃ hatvā vijeṣyāmastato 'marān || 95 ||</l>
        </lg>
        <lg n="096">
          <l>athovāca tato dhundhurmeghadundubhinisvanaḥ |</l>
          <l>rājānugāmī loko 'yamapāpo vadhyate katham || 96 ||</l>
        </lg>
        <lg n="097">
          <l>asmatto devatai rājyaṃ lokaṃ hatvā purā hṛtam |</l>
          <l>vikrameṇaiva nirjitya daityarājyaṃ surairhṛtam || 97 ||</l>
        </lg>
        <lg n="098">
          <l>tathā tebhyo vayamapi procchritadhvajasaṃkule |</l>
          <l>āneṣyāmo raṇe jitvā śriyamāvignalocanām || 98 ||</l>
        </lg>
        <lg n="099">
          <l>apakāre sati same svabhāvena manasvinām |</l>
          <l>tejo vijṛmbhate dīptaṃ śaktimatsveva sarvadā || 99 ||</l>
        </lg>
        <lg n="100">
          <l>atha dhundhorvacaḥ śrutvā muro murajanisvanaḥ |</l>
          <l>uccairutkṣipya mūrdhānaṃ provāca prahasanniva || 100 ||</l>
        </lg>
        <lg n="101">
          <l>purābhūvanmahātmāno dānavendrā mahābalāḥ |</l>
          <l>hiraṇyakaśipurvṛtraḥ prahlādo namucirbaliḥ || 101 ||</l>
        </lg>
        <lg n="102">
          <l>koṭiśo dānavāścānye mahāsattvā mahābalāḥ |</l>
          <l>yaiḥ kṛtā prasabhaṃ lakṣmīḥ svavakṣaḥsthalavāsinī || 102 ||</l>
        </lg>
        <lg n="103">
          <l>alpāvaśeṣairadhunā yuṣmābhirasurottamāḥ |</l>
          <l>kathamānīyate rājyaṃ surānnirjitya saṃyuge || 103 ||</l>
        </lg>
        <lg n="104">
          <l>iṣṭārthasādhakenāśu deśakālāvirodhinā |</l>
          <l>upāyena parīpsadhvaṃ rājyamanyena kenacit || 104 ||</l>
        </lg>
        <lg n="105">
          <l>etacchrutvā tadā vākyamaṃśumālī mahāsuraḥ |</l>
          <l>provāca madhuraṃ ślakṣṇamarthānugamidaṃ vacaḥ || 105 ||</l>
        </lg>
        <lg n="106">
          <l>sāparādhā balīyāṃso baddhavairāśca dānavaiḥ |</l>
          <l>jayinaḥ śrīmadonmattāḥ sāma deveṣvanarthakam || 106 ||</l>
        </lg>
        <lg n="107">
          <l>sureṣu mānasī siddhirvibhutā bhuvanatraye |</l>
          <l>aṇimādyairguṇairyogasteṣu dānamapārthakam || 107 ||</l>
        </lg>
        <lg n="108">
          <l>ekārthānarthinaḥ sarve saṃhatāścāsuradviṣaḥ |</l>
          <l>na te bhedayituṃ śakyā dānavairdānavottamāḥ || 108 ||</l>
        </lg>
        <lg n="109">
          <l>mantraprabhāvaśaktibhyāmutsāhena pareṇa ca |</l>
          <l>sampannāḥ sarvathā devā na yuddhaṃ taiḥ saheṣyate || 109 ||</l>
        </lg>
        <lg n="110">
          <l>yukto dānavamukhyānāṃ hīnasandhiḥ suraiḥ saha |</l>
          <l>sthānavṛddhiparīpsūnāṃ kṣīṇānāmadhunā bhṛśam || 110 ||</l>
        </lg>
        <lg n="111">
          <l>athāha tejasā svena tejāṃsi suravidviṣām |</l>
          <l>abhibhūya sadasyuccairaṃśumānaṃśumāniva || 111 ||</l>
        </lg>
        <lg n="112">
          <l>praṇāmapūrvaḥ kriyate hīnasandhiḥ kurājabhiḥ |</l>
          <l>na cakrurdānavāḥ pūrvaṃ kurvate na ca sāmpratam || 112 ||</l>
        </lg>
        <lg n="113">
          <l>śirāṃsi dānavendrāṇāṃ kathaṃ yāsyanti namratām |</l>
          <l>sumeroriva śṛṅgāṇi bhānumantyucchritāni ca || 113 ||</l>
        </lg>
        <lg n="114">
          <l>ādāsyāmo 'thavā rājyaṃ devānnirjitya saṃyuge |</l>
          <l>prāpsyāmo vā gatiṃ puṇyāṃ nihatāḥ samare 'maraiḥ || 114 ||</l>
        </lg>
        <lg n="115">
          <l>itthamaṃśumataḥ śrutvā vākyaṃ vākyārthakovidaḥ |</l>
          <l>gambhīramarthavatprāha mahiṣo vadatāṃ varaḥ || 115 ||</l>
        </lg>
        <lg n="116">
          <l>viditaṃ vaḥ samastānāṃ pūrvajā bhavatāṃ yathā |</l>
          <l>hatā dānavaśārdūlā vikramaikarasāḥ suraiḥ || 116 ||</l>
        </lg>
        <lg n="117">
          <l>tadalaṃ dānavaśreṣṭhā vṛttyā vo 'gnipataṅgayoḥ |</l>
          <l>saṃdhāya devataiḥ sārdhaṃ vṛttiṃ kurmaḥ svakarmabhiḥ || 117 ||</l>
        </lg>
        <lg n="118">
          <l>jyāyobhirdānavā devai randhravyasanavarjitaiḥ |</l>
          <l>vigraheṇa kathaṃ siddhimicchatha srastaśaktayaḥ || 118 ||</l>
        </lg>
        <lg n="119">
          <l>guṇātiśayayuktānāṃ yānamabhyuccaye sati |</l>
          <l>mantrotsāhaprabhāvānāmavāptau deśakālayoḥ || 119 ||</l>
        </lg>
        <lg n="120">
          <l>atha sambhūyayānena manyadhvaṃ siddhimātmanaḥ |</l>
          <l>daṃśitāḥ samare yattāḥ sametā yakṣarākṣasaiḥ || 120 ||</l>
        </lg>
        <lg n="121">
          <l>rakṣāṃsi hutaśeṣāṇi jvalane śaktisūnunā |</l>
          <l>śritāni devatāneva bhītānyabalavanti ca || 121 ||</l>
        </lg>
        <lg n="122">
          <l>āyattāḥ sarvadā yakṣāḥ kubere 'surasattamāḥ |</l>
          <l>sa cāpi suramukhyānāṃ kurute kāryamudyataḥ || 122 ||</l>
        </lg>
        <lg n="123">
          <l>anyatra daityaśatrubhyo bhuvaneṣu balīyasaḥ |</l>
          <l>abhāvādasuraśreṣṭhā dvaidhībhāvo na vidyate || 123 ||</l>
        </lg>
        <lg n="124">
          <l>mahiṣe sadasi svasthamityuktavati dānave |</l>
          <l>vispaṣṭamarthavadvākyaṃ drumaḥ prāha mahāsuraḥ || 124 ||</l>
        </lg>
        <lg n="125">
          <l>samare 'nirjitāḥ pūrvamasmābhirabalaiḥ saha |</l>
          <l>jayinaḥ śaktisampannāḥ saṃdhāsyante kathaṃ surāḥ || 125 ||</l>
        </lg>
        <lg n="126">
          <l>saṃvidhāyāśu durgāṇi parvatānyudakāni ca |</l>
          <l>vijaye satataṃ yuktā vigṛhyāsanamāsmahe || 126 ||</l>
        </lg>
        <lg n="127">
          <l>nāśayantaḥ sadā yajñānvratāni niyamāṃstathā |</l>
          <l>varṇāśramāṃśca loke 'smiñjighāṃsantaḥ samantataḥ || 127 ||</l>
        </lg>
        <lg n="128">
          <l>tato lokavināśena vicchinne satkriyāpathe |</l>
          <l>viditvāpacitāndevānabhiyāsyāma daṃśitāḥ || 128 ||</l>
        </lg>
        <lg n="129">
          <l>atha te tasya vacanaṃ sarva evānumenire |</l>
          <l>āsannamṛtyavo 'pathyamannaṃ prāṇabhṛto yathā || 129 ||</l>
        </lg>
        <lg n="130">
          <l>uttasthurlokanāśāya matiṃ kṛtvāmaradviṣaḥ |</l>
          <l>udanvanta ivodvelāḥ pralaye mārutākulāḥ || 130 ||</l>
        </lg>
        <lg n="131">
          <l>himakarakaraśubhrāṃ hārayaṣṭiṃ dadhānaḥ |</l>
          <l>jaladhiriva vighūrṇanphenamālī yugānte || 131 ||</l>
        </lg>
        <lg n="132">
          <l>tadanu tadanujo 'mbuvāhanīlaḥ parighabhujaḥ pṛthuraktadīrghanetraḥ |</l>
          <l>ajahadavimanāḥ svamāsanāntaṃ pratibhayakṛddviṣatāṃ tadā nisundaḥ || 132 ||</l>
        </lg>
        <trailer>iti skandapurāṇe ṣaṣṭitamo 'dhyāyaḥ || </trailer>
      </div>
      <div n="061" type="chapter">
        <p>sanatkumāra uvāca |</p>
        <lg n="001">
          <l>atha dānavamukhyānāṃ lokanāśāya niryayau |</l>
          <l>mattavāraṇasambādhaṃ rathāśvakalilaṃ balam || 1 ||</l>
        </lg>
        <lg n="002">
          <l>tattadā dānavānīkaṃ visasāra diśo diśaḥ |</l>
          <l>pralaye mārutoddhūtamudanvata ivodakam || 2 ||</l>
        </lg>
        <lg n="003">
          <l>nijaghnurbrāhmaṇānkecitkecinniṣpipiṣurviśaḥ |</l>
          <l>susubhuḥ kṣatriyānanye śūdrānanye babhakṣire || 3 ||</l>
        </lg>
        <lg n="004">
          <l>jagrasurlilihurnedurbabhañjuśca samantataḥ |</l>
          <l>yajñeṣvannaṃ havirnādānyūpāṃścāmaravidviṣaḥ || 4 ||</l>
        </lg>
        <lg n="005">
          <l>svadhītavedādhyayanābhināditānmunipravekācitagulmapādapān |</l>
          <l>prabhūtacīrājinadarbhasaṃcayānnikāmaparyantahimāmbunirjharān || 5 ||</l>
        </lg>
        <lg n="006">
          <l>upāntanīvāragavedhukācitānprasuptaviśvastamṛgarkṣavānarān |</l>
          <l>havirbhujo dhūmavitānasaṃkulānvisṛtya cānye parijaghnurāśramān || 6 ||</l>
        </lg>
        <lg n="007">
          <l>kecinmunīnāmasurā jīrṇoragasamatviṣaḥ |</l>
          <l>jaṭāḥ saṃgṛhya lulucuḥ kṣālitāstīrthavāriṇā || 7 ||</l>
        </lg>
        <lg n="008">
          <l>pātayitvāsurāḥ keciccaraṇaiḥ pipiṣuḥ kṣitau |</l>
          <l>ṛṣīnātmavināśāya hutāśāñjvalitāniva || 8 ||</l>
        </lg>
        <lg n="009">
          <l>śirāṃsi munipatnīnāṃ karaiḥ kecittalatribhiḥ |</l>
          <l>pūtāni vāribhiḥ puṇyaiḥ paspṛśurdānavādhamāḥ || 9 ||</l>
        </lg>
        <lg n="010">
          <l>atha te jagṛhuryātrāṃ jñātvābhyudayamātmanaḥ |</l>
          <l>vikṣiptaṃ lokanāśāya balamāhūya sarvaśaḥ || 10 ||</l>
        </lg>
        <lg n="011">
          <l>praśaste 'hani nakṣatre muhūrte ca jayānvite |</l>
          <l>saṃnāhabherīrāhatya kriyāścakrurjayāvahāḥ || 11 ||</l>
        </lg>
        <lg n="012">
          <l>saṃnāhyānbalino mattānānāyya varavāraṇān |</l>
          <l>samyagabhyarcya varmāṇi babandhurvidhināsurāḥ || 12 ||</l>
        </lg>
        <lg n="013">
          <l>yantrāṇi dhautairnārācaiḥ pūrṇānyāsanapārśvayoḥ |</l>
          <l>babandhuḥ śaktipūrṇāṃśca veṇūṃstiryagavasthitān || 13 ||</l>
        </lg>
        <lg n="014">
          <l>tomarānkaṇapāñchaṃkūñchūlacakraparaśvadhān |</l>
          <l>ābabandhurniyuktāṃśca madhyamāsanapārśvayoḥ || 14 ||</l>
        </lg>
        <lg n="015">
          <l>sajjāni paramāstrāṇi bāṇadhīṃśca susaṃskṛtān |</l>
          <l>sampūrṇāngārdhravāsobhirniśitāgraiḥ śilīmukhaiḥ || 15 ||</l>
        </lg>
        <lg n="016">
          <l>saṃnāhyānaṅkuśāṃl lohānbālendusadṛśadyutīn |</l>
          <l>graiveyeṣu sitāṃścakrurmadhye mastakapiṇḍayoḥ || 16 ||</l>
        </lg>
        <lg n="017">
          <l>kṣurapramālāḥ saṃyastāḥ śātakumbhamayīḥ śubhāḥ |</l>
          <l>ābabandhuśca kumbheṣu gajānāṃ gajasādinaḥ || 17 ||</l>
        </lg>
        <lg n="018">
          <l>vaijayantīpatākāśca vicitrāḥ svabhilakṣitāḥ |</l>
          <l>ucchrayāmāsurāyattā dantyanīkasya dānavāḥ || 18 ||</l>
        </lg>
        <lg n="019">
          <l>ghaṇṭā vāraṇamukhyānāmāsasañjurmahāsvanāḥ |</l>
          <l>cāmarāṇi sudīrghāṇi haṃsāṃsarucirāṇi ca || 19 ||</l>
        </lg>
        <lg n="020">
          <l>ekaikasya catasraśca kareṇvaścārudarśanāḥ |</l>
          <l>sthāpitāḥ purato daityaiḥ paravāraṇavāraṇāḥ || 20 ||</l>
        </lg>
        <lg n="021">
          <l>yūno yuvabhirārūḍhāñchikṣitānastrakovidaiḥ |</l>
          <l>cakruragresarānaśvānvarmiṇo lohajālinaḥ || 21 ||</l>
        </lg>
        <lg n="022">
          <l>varmiṇo baddhakavacāñchitanistriṃśadhāriṇaḥ |</l>
          <l>teṣāṃ puraḥsarānpattīnanuyātāṃśca dhanvibhiḥ || 22 ||</l>
        </lg>
        <lg n="023">
          <l>daityayodhāstataścānye varmiṇo lohajālinaḥ |</l>
          <l>ārūḍhā baddhanistriṃśāḥ snātapītāṃsturaṃgamān || 23 ||</l>
        </lg>
        <lg n="024">
          <l>kecidvinītairyuvabhiḥ snāpitaiḥ kṛtamaṅgalaiḥ |</l>
          <l>rathānsaṃyojayāmāsuraśvairagrajavaistadā || 24 ||</l>
        </lg>
        <lg n="025">
          <l>sāyudhānsapatākāṃśca kiṃkiṇījālanāditān |</l>
          <l>adhitasthustadā kecidrathānhāṭakasaṃskṛtān || 25 ||</l>
        </lg>
        <lg n="026">
          <l>evaṃ tatkalpitaṃ śrutvā sainyaṃ sainyanamaskṛtaḥ |</l>
          <l>sundo dānavaśārdūlo niryayau kṛtamaṅgalaḥ || 26 ||</l>
        </lg>
        <lg n="027">
          <l>svīṣaṃ sukūbaraṃ svakṣaṃ śātakumbhamayaṃ varam |</l>
          <l>nānāmaṇimayaiścitrairbhaktipuṣpamṛgadvijaiḥ || 27 ||</l>
        </lg>
        <lg n="028">
          <l>yuktaṃ paramasaṃhṛṣṭairmanovegaisturaṃgamaiḥ |</l>
          <l>āruhyātha rathaṃ divyaṃ patākādhvajaśobhitam || 28 ||</l>
        </lg>
        <lg n="029">
          <l>kavacī baddhanistriṃśo vidhūtasitacāmaraḥ |</l>
          <l>abhitaḥ stūyamānaśca sūtamāgadhavandibhiḥ || 29 ||</l>
        </lg>
        <lg n="030">
          <l>nisundo 'pi madaśyāmakapolālīnaṣaṭpadam |</l>
          <l>āruhya nirjagāmāśu saṃgrāmikamanekapam || 30 ||</l>
        </lg>
        <lg n="031">
          <l>anye ca dānavāstatra rathairaśvairmataṅgajaiḥ |</l>
          <l>niryayuḥ paramaprītyā yuddhaśauṇḍāḥ sudaṃśitāḥ || 31 ||</l>
        </lg>
        <lg n="032">
          <l>balasyāgresaraṃ kṛtvā tārakākṣaṃ mahāsuram |</l>
          <l>sahitaṃ bahubhiḥ śūrai rathanāgāśvapattibhiḥ || 32 ||</l>
        </lg>
        <lg n="033">
          <l>pṛṣṭhataḥ saṃvidhāyāśu balonmattaṃ mahāsuram |</l>
          <l>balena caturaṅgena mahiṣaṃ parirakṣaṇam || 33 ||</l>
        </lg>
        <lg n="034">
          <l>pārśvayorubhayornyasya meghasvanamahāsvanau |</l>
          <l>sainyena mahatā guptau dānavāvarisūdanau || 34 ||</l>
        </lg>
        <lg n="035">
          <l>madhye sundo nisundaśca mayaḥ śambhuḥ kharo muraḥ |</l>
          <l>saṃnaddhā balinaḥ śūrāḥ parasainyanivāraṇāḥ || 35 ||</l>
        </lg>
        <lg n="036">
          <l>pratasthire susaṃyattā divaṃ dānavasattamāḥ |</l>
          <l>pralaye mārutoddhūtā ghanāḥ saṃvartakā iva || 36 ||</l>
        </lg>
        <lg n="037">
          <l>teṣāmāgamanaṃ jñātvā saha svarlokavāsibhiḥ |</l>
          <l>apasṛtya jagāmāśu janasthānaṃ śatakratuḥ || 37 ||</l>
        </lg>
        <lg n="038">
          <l>meroḥ śikharamāruhya sarve 'tha sahitāstadā |</l>
          <l>senāṃ niveśayāmāsurnandane te suradviṣaḥ || 38 ||</l>
        </lg>
        <lg n="039">
          <l>atha sainyasya daityendrā rakṣāmādhāya sarvataḥ |</l>
          <l>pravibhaktānasambādhānāvāsāñjagṛhustataḥ || 39 ||</l>
        </lg>
        <lg n="040">
          <l>dattānujñāstataḥ sarve dānavā dānavottamaiḥ |</l>
          <l>saṃnāhyamapaninyuste sarvopakaraṇaṃ tadā || 40 ||</l>
        </lg>
        <lg n="041">
          <l>ārūḍhā gajakanyāsu varmāṇi mumucuḥ śanaiḥ |</l>
          <l>āyudhānyapanīyāśu sainikā mattadantinām || 41 ||</l>
        </lg>
        <lg n="042">
          <l>saṃnāhānapaninyuśca mumucuḥ kavacāni ca |</l>
          <l>tanutrāṇi vicitrāṇi tadā dānavasainikāḥ || 42 ||</l>
        </lg>
        <lg n="043">
          <l>apetakakṣānmātaṅgānsnātapītāngataklamān |</l>
          <l>babandhuḥ kalpavṛkṣeṣu keciddānavasainikāḥ || 43 ||</l>
        </lg>
        <lg n="044">
          <l>kecitkalpadrumānnāgā madasaṃlīnaṣaṭpadāḥ |</l>
          <l>babhañjurbalinastrastamattodbhrāntavihaṅgamān || 44 ||</l>
        </lg>
        <lg n="045">
          <l>cakarṣurbalinaḥ kecinmadaśyāmānmataṅgajāḥ |</l>
          <l>kapolānkalpavṛkṣeṣu puṣpālīnālipaṅktiṣu || 45 ||</l>
        </lg>
        <lg n="046">
          <l>nāgā jagāhire kecinmattā mandākinīṃ nadīm |</l>
          <l>haimavārijakiñjalkapiñjaropāntarodhasam || 46 ||</l>
        </lg>
        <lg n="047">
          <l>vimuktasāṃgrāmikavarmajālānprasannacittānparighṛṣṭakāyān |</l>
          <l>nipītatoyānapanītakhedānbabandhuraśvānpṛthagaśvabandhāḥ || 47 ||</l>
        </lg>
        <lg n="048">
          <l>atha sūkṣmāṇi vāsāṃsi vicitrāḥ paramasrajaḥ |</l>
          <l>āninyuḥ kalpavṛkṣebhyaḥ phalāni madhu cāsurāḥ || 48 ||</l>
        </lg>
        <lg n="049">
          <l>haimāni kecitpadmāni tadrajoruṇamūrtayaḥ |</l>
          <l>babhañjurdānavā hṛṣṭā gatā mandākinīṃ nadīm || 49 ||</l>
        </lg>
        <lg n="050">
          <l>āninyuḥ sainikāḥ kecinmandārakusumotkarān |</l>
          <l>phalānyājahrire kecitsvādūni ca bahūni ca || 50 ||</l>
        </lg>
        <lg n="051">
          <l>tatroṣya rajanīmekāṃ bherīrāhatya dānavāḥ |</l>
          <l>tenaiva vidhinā yattāḥ prajagmuramarāvatīm || 51 ||</l>
        </lg>
        <lg n="052">
          <l>tatastūryaninādena gajānāṃ bṛṃhitena ca |</l>
          <l>siṃhanādaiśca daityānāṃ cacālevāmarāvatī || 52 ||</l>
        </lg>
        <lg n="053">
          <l>atha śūnyāṃ samudvīkṣya purīṃ dānavasattamāḥ |</l>
          <l>itthamūcuḥ susaṃhṛṣṭā nadanto bhairavasvanam || 53 ||</l>
        </lg>
        <lg n="054">
          <l>kaṭhinarucirabāhuḥ pīnavistīrṇavakṣāḥ |</l>
          <l>sajalaghananinādo mattanāgendragāmī || 54 ||</l>
        </lg>
        <lg n="055">
          <l>mṛgapatigatilīlaḥ saṃyugeṣvapradhṛṣyaḥ |</l>
          <l>prahatamurajanādaḥ pīnadīrghorubāhuḥ || 55 ||</l>
        </lg>
        <trailer>iti skandapurāṇa ekaṣaṣṭo 'dhyāyaḥ || </trailer>
      </div>
      <div n="062" type="chapter">
        <p>sanatkumāra uvāca |</p>
        <lg n="001">
          <l>atha nirjitya daityendrau divaṃ vikramaśālinau |</l>
          <l>jagmatuḥ sahitau daityairvindhyaṃ tuṅgaśiloccayam || 1 ||</l>
        </lg>
        <lg n="002">
          <l>sampūjya vidhivaddaityānprasthāpya bhrātarau tadā |</l>
          <l>remāte vindhyapādeṣu phullapādapasānuṣu || 2 ||</l>
        </lg>
        <lg n="003">
          <l>daityābhyāmatha vijñāya brahmā suraparābhavam |</l>
          <l>vicintyaikamanāḥ samyagvadhopāyaṃ tayostadā || 3 ||</l>
        </lg>
        <lg n="004">
          <l>tilaṃ tilaṃ samādāya ratnebhyaścārudarśanām |</l>
          <l>sasarja kamanīyāṅgīmaṅganāṃ valgunisvanām || 4 ||</l>
        </lg>
        <lg n="005">
          <l>tilottameti tasyāśca nāma cakre pitāmahaḥ |</l>
          <l>divyānāmapi sā strīṇāmupameva tadā babhau || 5 ||</l>
        </lg>
        <lg n="006">
          <l>atisaṃpūrṇavaktrāṃ tāmatīndīvaralocanām |</l>
          <l>atihaṃsasvanālāpāmatimattebhagāminīm || 6 ||</l>
        </lg>
        <lg n="007">
          <l>lakṣmī nirīkṣya savrīḍā paṅkajenāvṛṇonmukham |</l>
          <l>vapurbhiḥ svaiśca cārvaṅgyāṃ trepurudyānadevatāḥ || 7 ||</l>
        </lg>
        <lg n="008">
          <l>tāmutpādya tato dhātā pākaśāsanamabravīt |</l>
          <l>śambhunā madanaḥ pūrvaṃ nirdagdho locanāgninā || 8 ||</l>
        </lg>
        <lg n="009">
          <l>tasya prodbhūtaye yāmaḥ sarve pārśvaṃ pinākinaḥ |</l>
          <l>tamārādhya tathā kurmo yathā syānmadanaḥ punaḥ || 9 ||</l>
        </lg>
        <lg n="010">
          <l>atha te brahmaṇā sārdhaṃ tayā cāsuravidviṣaḥ |</l>
          <l>jagmurvindhyagireḥ śṛṅgaṃ yatrāste bhagavānharaḥ || 10 ||</l>
        </lg>
        <lg n="011">
          <l>tatra śarvamapaśyanto dadhyuste surasattamāḥ |</l>
          <l>gṛṇantaḥ praṇavaṃ sarve śivasaṃnyastacetasaḥ || 11 ||</l>
        </lg>
        <lg n="012">
          <l>atha liṅgaṃ samuttasthau teṣāṃ madhye divaukasām |</l>
          <l>susaṃhataṃ susaṃśliṣṭaṃ samūhastejasāmiva || 12 ||</l>
        </lg>
        <lg n="013">
          <l>uccacāra tadā tasmāduccairvāgviśadākṣarā |</l>
          <l>nirdagdho 'yaṃ mayā pāpastapasvijanakaṇṭakaḥ || 13 ||</l>
        </lg>
        <lg n="014">
          <l>yuṣmadarthe vimokṣyāmi kāryaṃ vo yaḥ kariṣyati |</l>
          <l>karotu paritaśceyaṃ māṃ pradakṣiṇamaṅganā || 14 ||</l>
        </lg>
        <lg n="015">
          <l>evamuktā maheśena sā cakāra pradakṣiṇam |</l>
          <l>saṃnidhāyāñjaliṃ mūrdhni raktendīvarakomalam || 15 ||</l>
        </lg>
        <lg n="016">
          <l>neme mūrtiṃ tadā pūrvāṃ niḥsasāra tato mukham |</l>
          <l>tryakṣaṃ prasannaṃ bimbauṣṭhamamitadyutikāntimat || 16 ||</l>
        </lg>
        <lg n="017">
          <l>atha tejo viniḥsṛtya vadanendoḥ pinākinaḥ |</l>
          <l>tāṃ viveśāṅganāmāśu śaradbhāskarabhāsvaram || 17 ||</l>
        </lg>
        <lg n="018">
          <l>atha sā dakṣiṇāṃ mūrtiṃ praṇeme cārudarśanā |</l>
          <l>nirjagāma tadā dīptaṃ mukhaṃ suragurostataḥ || 18 ||</l>
        </lg>
        <lg n="019">
          <l>vāribhārālasāmbhodarucimadbhīmanisvanam |</l>
          <l>karāladaśanodbhāsi dīptaraktāntalocanam || 19 ||</l>
        </lg>
        <lg n="020">
          <l>atyādityaṃ tatastejo mukhānniḥsṛtya dakṣiṇāt |</l>
          <l>dṛśyamānaṃ suraiḥ sarvairviveśa pramadottamām || 20 ||</l>
        </lg>
        <lg n="021">
          <l>praṇeme sā tatastasya paścimāṃ mūrtimañjasā |</l>
          <l>niścakrāma tatastasyā mukhaṃ tryakṣamanuttamam || 21 ||</l>
        </lg>
        <lg n="022">
          <l>tatastejo viniḥsṛtya mukhendormadanadviṣaḥ |</l>
          <l>dīpyamānaṃ viveśāśu tāmeva pramadottamām || 22 ||</l>
        </lg>
        <lg n="023">
          <l>uttarāṃ mūrtimāgamya praṇeme sā kṛtāñjaliḥ |</l>
          <l>tasyā mukhaṃ susaṃpūrṇaṃ suprasannaṃ viniryayau || 23 ||</l>
        </lg>
        <lg n="024">
          <l>tasmāttejo viniḥsṛtya sūryadīptānalaprabham |</l>
          <l>viveśa pramadāmāśu tāmeva varavarṇinīm || 24 ||</l>
        </lg>
        <lg n="025">
          <l>mukhāni devadevasya surāṇāmarthasiddhaye |</l>
          <l>catvāri niryayurdikṣu na tasyā rūpavismayāt || 25 ||</l>
        </lg>
        <lg n="026">
          <l>ātmasaṃsthaṃ purā tejo dagdhvā yanmadanaṃ kṛtam |</l>
          <l>anujagrāha deveśastena tāṃ pramadottamām || 26 ||</l>
        </lg>
        <lg n="027">
          <l>abravīcca surānsarvāṃstatredaṃ vacanaṃ śivaḥ |</l>
          <l>yasmādiyaṃ māṃ yūyaṃ ca maṇḍalena pradakṣiṇam || 27 ||</l>
        </lg>
        <lg n="028">
          <l>cakre sarve suraśreṣṭhāḥ sthānaṃ tasmādidaṃ mama |</l>
          <l>bhaviṣyati girau vindhye maṇḍaleśvarasaṃjñitam |</l>
          <l>sāṃnidhyaṃ sarvadā hyasminkariṣyāmi varapradam || 28 ||</l>
        </lg>
        <lg n="029">
          <l>maṇḍaleśvaramīśānaṃ dṛṣṭvā tu prayato naraḥ |</l>
          <l>aśvamedhaphalaṃ prāpya mama lokamavāpsyati || 29 ||</l>
        </lg>
        <lg n="030">
          <l>naikasiddhaśatākīrṇaṃ kiṃnaroragasevitam |</l>
          <l>yuṣmābhiḥ sarvadā yuktaṃ bhaviṣyati mama priyam || 30 ||</l>
        </lg>
        <lg n="031">
          <l>eṣā tilottamā caiva yadarthaṃ surasattamāḥ |</l>
          <l>sṛṣṭā yuṣmābhiravyagrā tadvaḥ kāryaṃ kariṣyati || 31 ||</l>
        </lg>
        <lg n="032">
          <l>etāmavekṣya tau daityau mohitau madanārditau |</l>
          <l>anyonyaṃ yāsyato nāśameṣā caiva bhaviṣyati || 32 ||</l>
        </lg>
        <lg n="033">
          <l>ajarā cāmarā caiva sarvāpsaravarā śubhā |</l>
          <l>pūjyā ceha sadā sthāne vandyā caiva bhaviṣyati || 33 ||</l>
        </lg>
        <p>sanatkumāra uvāca |</p>
        <lg n="034">
          <l>evamukte maheśena surāḥ suprītacetasaḥ |</l>
          <l>tāṃ striyaṃ preṣayāmāsurvadhārthaṃ daityayostadā || 34 ||</l>
        </lg>
        <lg n="035">
          <l>sahāyānpradadau cāsyai brahmā kamalavāhanaḥ |</l>
          <l>krodhaṃ darpamṛtūnsarvānrāgaṃ madanameva ca |</l>
          <l>kālaṃ mṛtyuṃ ca mohaṃ ca viṣādaṃ cāmitadyutiḥ || 35 ||</l>
        </lg>
        <lg n="036">
          <l>atha sampreṣayitvā tu devatāstāṃ tilottamām |</l>
          <l>ātmānaṃ piṇḍayāmāsurdevāste sarva eva hi || 36 ||</l>
        </lg>
        <lg n="037">
          <l>kaḥ kaḥ katama āyāta ihādyeti surarṣabhāḥ |</l>
          <l>tato madhye sthitaṃ bhūyaste 'paśyanparameśvaram || 37 ||</l>
        </lg>
        <lg n="038">
          <l>piṇḍyamāneṣu deveṣu yasmānmadhye samāsthitaḥ |</l>
          <l>piṇḍāreśvara ityeva tatrāsāvabhavattataḥ || 38 ||</l>
        </lg>
        <lg n="039">
          <l>piṇḍāreśvaramīśānaṃ dṛṣṭvā bhaktyā tu mānavaḥ |</l>
          <l>sarvāśubhavinirmukto dehabhede gaṇo bhavet || 39 ||</l>
        </lg>
        <lg n="040">
          <l>tataste devatāḥ sarve kṛtvā kāryamatandritāḥ |</l>
          <l>praṇamya parameśānaṃ svāni sadmāni bhejire || 40 ||</l>
        </lg>
        <lg n="041">
          <l>sāpi cārumukhāpāṅgī pīnonnatapayodharā |</l>
          <l>ākṣipantīva cetāṃsi surāṇāṃ vibhramaistadā |</l>
          <l>pratasthe dakṣiṇāmāśāmāsāte yatra dānavau || 41 ||</l>
        </lg>
        <lg n="042">
          <l>vindhyapādeṣu ramyeṣu vihagodgītasānuṣu |</l>
          <l>bhramantāvatha daityendrau sthitāṃ dadṛśatustu tām || 42 ||</l>
        </lg>
        <lg n="043">
          <l>aśokaśākhāmutphullāmālambyonmattaṣaṭpadām |</l>
          <l>vasānāmaṃśukaṃ citramālambya maṇimekhalām || 43 ||</l>
        </lg>
        <lg n="044">
          <l>gāyantīṃ madhuraṃ raktaṃ samaṃ kalamanākulam |</l>
          <l>tāramandrātitāraiśca svaraiḥ samyagalaṃkṛtam || 44 ||</l>
        </lg>
        <lg n="045">
          <l>sākṣādiva tapaḥsiddhiṃ śriyaṃ mūrtimatīmiva |</l>
          <l>prāptāmiva ratiṃ sākṣātkāntiṃ cāndramasīmiva || 45 ||</l>
        </lg>
        <lg n="046">
          <l>mamaiveyaṃ mamaiveyamiti tau dānavottamau |</l>
          <l>abhisṛtya śubhāṃ devīṃ pāṇyorjagṛhatuḥ samam || 46 ||</l>
        </lg>
        <lg n="047">
          <l>atha darpamadakrodhamātsaryāviṣṭacetasau |</l>
          <l>tau cukrudhaturatyarthamanyonyasyāsurottamau || 47 ||</l>
        </lg>
        <lg n="048">
          <l>tayorgade 'ntakaḥ kālo mṛtyuścāviviśurdrutam |</l>
          <l>pragṛhyātha gade kruddhāvanyonyamabhijaghnatuḥ || 48 ||</l>
        </lg>
        <lg n="049">
          <l>athaikaikena tau tatra prahāreṇābhitāḍitau |</l>
          <l>viṣaṇṇasthitasarvāṅgau śivaśāpavimohitau |</l>
          <l>visaṃjñau patitau bhūmau chinnamūlāviva drumau || 49 ||</l>
        </lg>
        <lg n="050">
          <l>atha niryayatustatra kāmopahatacetasoḥ |</l>
          <l>ātmānau saha śukreṇa tayordānavamukhyayoḥ || 50 ||</l>
        </lg>
        <lg n="051">
          <l>tau tadā nirgatau tatra tayorjīvau durātmanoḥ |</l>
          <l>balinau cārusarvāṅgau bālāvāśu babhūvatuḥ || 51 ||</l>
        </lg>
        <lg n="052">
          <l>ekastatrābravīdbālaḥ sumbho 'haṃ dviṣatāmiti |</l>
          <l>nisumbho 'pyahamanyastu bālastatrāvadattadā || 52 ||</l>
        </lg>
        <lg n="053">
          <l>atha vindhyaḥ samāsādya bālau tāvamitadyutī |</l>
          <l>ādideśātmanaḥ patnīṃ pāhi tvaṃ bālakāviti || 53 ||</l>
        </lg>
        <lg n="054">
          <l>vavṛdhāte 'tha tau tatra dānavendrasutāvubhau |</l>
          <l>kṛṣṇapakṣakṣaye yadvadyugapacchaśisāgarau || 54 ||</l>
        </lg>
        <lg n="055">
          <l>buddhvā tau ca tadā janma dānavābhyāmariṃdamau |</l>
          <l>tapaśceraturatyugraṃ parṇāmbupavanāśanau || 55 ||</l>
        </lg>
        <lg n="056">
          <l>tapasārādhitastābhyāṃ tatrāgatyābravītprabhuḥ |</l>
          <l>tuṣṭo 'smi yuvayoḥ putrau varaṃ kiṃ vā dadāmyaham || 56 ||</l>
        </lg>
        <lg n="057">
          <l>vavrāte tau varaṃ vīrāvajayyāvadhyatāṃ sadā |</l>
          <l>prārthanāṃ tāṃ tayoḥ śrutvā pratyuvāca pitāmahaḥ || 57 ||</l>
        </lg>
        <lg n="058">
          <l>avaśyaṃ yuvayoreṣyaṃ maraṇaṃ yena kenacit |</l>
          <l>surebhyo 'nyatra daityendrāvamaratvaṃ na vidyate || 58 ||</l>
        </lg>
        <lg n="059">
          <l>ityuktavantaṃ brahmāṇaṃ vavrāte dānavau varam |</l>
          <l>ubhāvapi suniścintya samprahṛṣṭatanūruhau || 59 ||</l>
        </lg>
        <lg n="060">
          <l>jaganmātaiva yā kanyā vinā tasyāḥ pitāmaha |</l>
          <l>mā bhūtāmāvayordeva sadā mṛtyuparājayau || 60 ||</l>
        </lg>
        <lg n="061">
          <l>evamastviti tau procya daityendratanayāvubhau |</l>
          <l>viśvasya jagataḥ sraṣṭā tatraivāntaradhīyata || 61 ||</l>
        </lg>
        <lg n="062">
          <l>atha tau tapasastīvrādviramya kṛtamaṅgalau |</l>
          <l>maulinau baddhakeyūrau hārāṅgadavibhūṣitau || 62 ||</l>
        </lg>
        <lg n="063">
          <l>haricandanadigdhāṅgau pītakauśeyavāsasau |</l>
          <l>vindhyaprastheṣu ramyeṣu ceraturdānavottamau || 63 ||</l>
        </lg>
        <lg n="064">
          <l>pitāmahādvaraprāptiṃ śrutvā sumbhanisumbhayoḥ |</l>
          <l>ājagmurdānavā hṛṣṭāḥ pātālatalavāsinaḥ || 64 ||</l>
        </lg>
        <lg n="065">
          <l>śambhurmayo ghanaḥ keśirnarako namucirdrumaḥ |</l>
          <l>anye ca koṭiśo dṛptā hataśeṣāḥ suradviṣaḥ || 65 ||</l>
        </lg>
        <lg n="066">
          <l>vindhyaprasthe niṣeduste sametāḥ sarvadānavāḥ |</l>
          <l>nānādrumalatāgulmavikīrṇakusumotkare || 66 ||</l>
        </lg>
        <lg n="067">
          <l>dhanvino baddhanistriṃśāścitrābharaṇabhūṣitāḥ |</l>
          <l>sendracāpāstaḍitvanto nabhasīva balāhakāḥ || 67 ||</l>
        </lg>
        <lg n="068">
          <l>athovāca mayastatra dānavo dānavottamau |</l>
          <l>pitṛbhyāṃ yuvayorbhuktaṃ trailokyamakhilaṃ purā || 68 ||</l>
        </lg>
        <lg n="069">
          <l>yuvābhyāmadhunā daityau kasmānnādīyate punaḥ |</l>
          <l>sametānamarānsarvānnirjitya raṇamūrdhani || 69 ||</l>
        </lg>
        <lg n="070">
          <l>ye sahāyā hi vāṃ pitrorbabhūvuḥ suravidviṣaḥ |</l>
          <l>ta evāmī balonmattāḥ sahāyā yuvayoryudhi || 70 ||</l>
        </lg>
        <lg n="071">
          <l>ityuktavati daityendre maye sumbho mahāsuraḥ |</l>
          <l>nisumbhasya mukhaṃ prekṣya vākyamitthaṃ tadābravīt || 71 ||</l>
        </lg>
        <lg n="072">
          <l>bhūrlokamakhilaṃ daityā yuṣmābhiḥ saha sāmpratam |</l>
          <l>saṃvibhajya surānsarvāñjeṣyāmo raṇamūrdhani || 72 ||</l>
        </lg>
        <lg n="073">
          <l>jambūdvīpaṃ svayaṃ so 'tha jagrāhāsurasattamaḥ |</l>
          <l>śākadvīpaṃ nisumbhāya dadau bhrātre kanīyase || 73 ||</l>
        </lg>
        <lg n="074">
          <l>śālmalidvīpagomedau dānavebhyo dadau prabhuḥ |</l>
          <l>krauñcadvīpakuśadvīpau daityebhyaḥ pradadau ca saḥ |</l>
          <l>daityendraḥ puṣkaradvīpaṃ bhārgavāya nyavedayat || 74 ||</l>
        </lg>
        <lg n="075">
          <l>evaṃ prativibhajyāśu bhūrlokamakhilaṃ tadā |</l>
          <l>ijyāñjalinamaskārānyajñānsarvāśca satkriyāḥ |</l>
          <l>ācchidya devatebhyaste jagṛhurdaityadānavāḥ || 75 ||</l>
        </lg>
        <lg n="076">
          <l>babhūvātha tato yajñaḥ kaśyapasya mahātmanaḥ |</l>
          <l>āgatya taṃ tadā yajñaṃ mamṛduḥ suraśatravaḥ || 76 ||</l>
        </lg>
        <lg n="077">
          <l>ādhipatyaṃ hi naḥ kṛtsne bhūrloke kaśyapādhunā |</l>
          <l>sarvāvasthāsu yajñe 'sminnasmāṃstvaṃ yaṣṭumarhasi || 77 ||</l>
        </lg>
        <lg n="078">
          <l>evamuktastato daityairmārīcaḥ kaśyapastadā |</l>
          <l>gambhīramarthavadvākyamuvācetthaṃ smayanniva || 78 ||</l>
        </lg>
        <lg n="079">
          <l>trailokyamātmanaḥ kṛtvā jitvā sarvāmarānraṇe |</l>
          <l>yajñabhāgāṃstato daityāḥ sarvānādātumarhatha || 79 ||</l>
        </lg>
        <lg n="080">
          <l>evamuktāstadā tena daityadānavasattamāḥ |</l>
          <l>balaṃ sarvaṃ samānāyya kṛtvā saṃgrāmikīḥ kriyāḥ || 80 ||</l>
        </lg>
        <lg n="081">
          <l>praśasteṣu kṛtācārā muhūrtarkṣadineṣu te |</l>
          <l>rathairnāgaisturaṃgaiśca niryayurdaityadānavāḥ || 81 ||</l>
        </lg>
        <lg n="082">
          <l>pṛṣṭhataḥ purataḥ samyakpārśvayorubhayorapi |</l>
          <l>vidhāya rakṣāṃ saṃyattā yayurdevāñjigīṣavaḥ || 82 ||</l>
        </lg>
        <lg n="083">
          <l>teṣāmāgamanaṃ jñātvā dviṣatāṃ pākaśāsanaḥ |</l>
          <l>saṃhatānāṃ susaṃyatto yudhā nākaṃ jigīṣatām || 83 ||</l>
        </lg>
        <lg n="084">
          <l>vidhiṃ vidhāya svapure samastaṃ daurgakarmikam |</l>
          <l>puṇyeṣu tithinakṣatramuhūrtakaraṇeṣu saḥ || 84 ||</l>
        </lg>
        <lg n="085">
          <l>munīnvidhivadabhyarcya namaskṛtvā pinākine |</l>
          <l>sārdhaṃ suragaṇaiḥ sarvairniryayau kṛtamaṅgalaḥ || 85 ||</l>
        </lg>
        <lg n="086">
          <l>himavacchikharākāraṃ caturdantamanekapam |</l>
          <l>āruhyairāvataṃ śaśvanmadatoyaughavarṣiṇam || 86 ||</l>
        </lg>
        <lg n="087">
          <l>mahatā hemadaṇḍena ratnāṃśupariveṣiṇā |</l>
          <l>ucchritenātapatreṇa dhriyamāṇena bhāsvatā || 87 ||</l>
        </lg>
        <lg n="088">
          <l>vījyamānaḥ śaraccandrakiraṇotkaranirmalaiḥ |</l>
          <l>cāmarai ratnadaṇḍāṃśusamūhakhacitodaraiḥ || 88 ||</l>
        </lg>
        <lg n="089">
          <l>āśībhirjayaśabdaiśca munibhiḥ parivardhitaḥ |</l>
          <l>abhitaḥ stūyamānaśca sūtamāgadhavandibhiḥ || 89 ||</l>
        </lg>
        <lg n="090">
          <l>athāvakāśe vistīrṇe same pādapavarjite |</l>
          <l>racayāmāsa devānāṃ padmavyūhaṃ bṛhaspatiḥ || 90 ||</l>
        </lg>
        <lg n="091">
          <l>marudbhiḥ sahitaṃ kṛtvā karṇikāyāṃ śatakratum |</l>
          <l>patreṣu ca vasūnrudrānādityāṃśca nyaveśayat || 91 ||</l>
        </lg>
        <lg n="092">
          <l>kesareṣu yamaṃ kālaṃ kuberavaruṇāvapi |</l>
          <l>anantaṃ sahitaṃ nāgairnāle gururakalpayat || 92 ||</l>
        </lg>
        <lg n="093">
          <l>devānanyānsametāṃśca rakṣogandharvasenayā |</l>
          <l>puraḥsarānsa padmasya paritaḥ paryakalpayat || 93 ||</l>
        </lg>
        <lg n="094">
          <l>atha dānavatūryāṇāṃ śabdaṃ śrutvā divaukasaḥ |</l>
          <l>ājaghnurmuditā bherīrnedurnādāṃśca saṅghaśaḥ || 94 ||</l>
        </lg>
        <lg n="095">
          <l>vimiśraṃ tūryaśabdena śrutvā nādaṃ divaukasām |</l>
          <l>saṃyattāḥ sutarāṃ cakruḥ prayatnaṃ dānaveśvarāḥ || 95 ||</l>
        </lg>
        <lg n="096">
          <l>atha te dānavā dṛṣṭvā padmavyūhaṃ divaukasām |</l>
          <l>papracchurbhārgavaṃ tatra tadbhedamamitaujasaḥ || 96 ||</l>
        </lg>
        <lg n="097">
          <l>sa pṛṣṭo dānavaśreṣṭhairvyūhabhedamanākulaḥ |</l>
          <l>vicintya bhārgavo dhīmānitthamāhāsurāṃstadā || 97 ||</l>
        </lg>
        <lg n="098">
          <l>vikīrṇāḥ paritaḥ sarve tuṣāranikarā iva |</l>
          <l>padmavyūhaṃ surendrāṇāṃ hata samyaksuradviṣaḥ || 98 ||</l>
        </lg>
        <lg n="099">
          <l>evamuktāstato daityā bhārgaveṇa mahātmanā |</l>
          <l>siṃhanādaṃ vinadyāśu paritaste 'bhyasarpata || 99 ||</l>
        </lg>
        <lg n="100">
          <l>tato yuddhaṃ samabhavaddevadānavasainyayoḥ |</l>
          <l>āyudhairvividhaistīkṣṇaiḥ parasparamabhighnatoḥ || 100 ||</l>
        </lg>
        <lg n="101">
          <l>sādinaḥ sādibhiḥ sārdhaṃ nāgā nāgai rathā rathaiḥ |</l>
          <l>pattayaḥ pattibhirdṛptairdṛptāḥ saṃyuyudhuryudhi || 101 ||</l>
        </lg>
        <lg n="102">
          <l>kecidvibhinnā nārācaiśchinnāḥ kecitparaśvadhaiḥ |</l>
          <l>nipeturvyasavo yodhāḥ senayorubhayorapi || 102 ||</l>
        </lg>
        <lg n="103">
          <l>chindhi bhindhi sahedānīṃ tiṣṭha mūḍha kva gacchasi |</l>
          <l>iti vācaḥ samuttasthuryudhi yodhairudīritāḥ || 103 ||</l>
        </lg>
        <lg n="104">
          <l>vasārudhirasaṃsiktaṃ tanutrāvaraṇācitam |</l>
          <l>hatanāgāśvakalilaṃ tadbabhūva raṇājiram || 104 ||</l>
        </lg>
        <lg n="105">
          <l>atha te dānavaistatra pīḍyamānā divaukasaḥ |</l>
          <l>savraṇā hatabhūyiṣṭhāḥ śakramevābhisaṃśritāḥ |</l>
          <l>anantaṃ nāgamukhyāśca kuberaṃ yakṣarākṣasāḥ || 105 ||</l>
        </lg>
        <lg n="106">
          <l>bhinne vyūhe 'tha devānāṃ prahṛṣṭā daityadānavāḥ |</l>
          <l>siṃhanādānvinadyoccaistūryāṇyāhatya bhūyaśaḥ |</l>
          <l>abhyadravata saṃyattāḥ samare pākaśāsanam || 106 ||</l>
        </lg>
        <lg n="107">
          <l>athotthāpya gajaṃ śakro vajreṇa śataparvaṇā |</l>
          <l>cūrṇayāmāsa saṃkruddho daityadānavavāhinīm || 107 ||</l>
        </lg>
        <lg n="108">
          <l>dadāha dānavānīkaṃ paritaḥ pākaśāsanaḥ |</l>
          <l>nidāghasamaye dīptaḥ śuṣkakakṣamivānalaḥ || 108 ||</l>
        </lg>
        <lg n="109">
          <l>atha sumbhaḥ samabhyetya samare śakramabravīt |</l>
          <l>dṛṣṭo 'syadya mayā śakra na jīvanpratiyāsyasi || 109 ||</l>
        </lg>
        <lg n="110">
          <l>athāgatya tadā brahmā prāhetthaṃ surasattamān |</l>
          <l>na yoddhavyaṃ surā daityairavadhyā vaḥ suradviṣaḥ || 110 ||</l>
        </lg>
        <lg n="111">
          <l>antardadhustatastasya vākyaṃ śrutvā divaukasaḥ |</l>
          <l>vihāya samaraṃ sarve kṣipraṃ sabalavāhanāḥ || 111 ||</l>
        </lg>
        <lg n="112">
          <l>atha daityāḥ susaṃhṛṣṭāstūryāṇyāhatya sarvaśaḥ |</l>
          <l>neduruccairvacaścedamūcuḥ samaraśālinaḥ || 112 ||</l>
        </lg>
        <lg n="113">
          <l>dviradarathaninādatrastapādātavṛnde |</l>
          <l>jayati suravijetā vārivāhorunādaḥ || 113 ||</l>
        </lg>
        <lg n="114">
          <l>pṛthurucirasuvakṣā unnatāṃsaḥ sunetraḥ |</l>
          <l>amaravaravijetā daityanātho nisumbhaḥ || 114 ||</l>
        </lg>
        <trailer>iti skandapurāṇe dviṣaṣṭo 'dhyāyaḥ || </trailer>
      </div>
      <div n="063" type="chapter">
        <p>sanatkumāra uvāca |</p>
        <lg n="001">
          <l>atha nirjitya samare devāndevadviṣastadā |</l>
          <l>ājagmuḥ sahitā vindhyaṃ śikharālīnatoyadam || 1 ||</l>
        </lg>
        <lg n="002">
          <l>prasthāpya vidhivatsarvāṃstau tadā daityadānavān |</l>
          <l>remāte sahitau vindhye kiṃnarodgītakandare || 2 ||</l>
        </lg>
        <lg n="003">
          <l>ārakṣikastayostatra mūko nāma mahāsuraḥ |</l>
          <l>apaśyacchikhare devīṃ jvalantīmiva tejasā || 3 ||</l>
        </lg>
        <lg n="004">
          <l>puṇyalakṣaṇasaṃpūrṇāṃ divyābharaṇabhūṣitām |</l>
          <l>āgatāṃ tatra tāṃ siddhiṃ puṇyānāṃ karmaṇāmiva || 4 ||</l>
        </lg>
        <lg n="005">
          <l>atha mūkastadā devīṃ vismayotphullalocanaḥ |</l>
          <l>dṛṣṭvā jagāma manasā sumbhaṃ dānavasattamam || 5 ||</l>
        </lg>
        <lg n="006">
          <l>yatheyaṃ cārusarvāṅgī pradhānā sarvayoṣitām |</l>
          <l>tathā puṃsāṃ pradhāno 'sau sumbho daityendracandramāḥ || 6 ||</l>
        </lg>
        <lg n="007">
          <l>vistīrṇavakṣasastasya viśālajaghanasthalā |</l>
          <l>anurūpā bhavetpatnī dīrghākṣasyāsitekṣaṇā || 7 ||</l>
        </lg>
        <lg n="008">
          <l>iti saṃcintya manasā tāmuvāca sumadhyamām |</l>
          <l>kā tvaṃ trastasamudbhrāntamṛgaśāvavilocane || 8 ||</l>
        </lg>
        <lg n="009">
          <l>kaḥ pitā te 'navadyāṅgi kā vā mātā tavānaghe |</l>
          <l>kimarthaṃ vā vasasyatra girau dānavasevite || 9 ||</l>
        </lg>
        <lg n="010">
          <l>evamuktātha mūkena mahāyogā sureśvarī |</l>
          <l>vijñāya manasā kālaṃ prāptaṃ sumbhanisumbhayoḥ || 10 ||</l>
        </lg>
        <lg n="011">
          <l>smitapūrvamidaṃ prāha vākyaṃ vākyaviśāradā |</l>
          <l>mānuṣīṃ māṃ vijānīhi girāvasminkṛtālayām || 11 ||</l>
        </lg>
        <lg n="012">
          <l>ātreyaḥ svargato vidvānpitā cakracaro mama |</l>
          <l>vihāya māṃ purā bālāṃ mātāpyanugatā patim || 12 ||</l>
        </lg>
        <lg n="013">
          <l>ājñāptāsmi tadā mātrā pradāyāstrāṇi dānava |</l>
          <l>vasa vindhye girau ramye yogyāṃ ca kuru sarvadā || 13 ||</l>
        </lg>
        <lg n="014">
          <l>sāhaṃ vacanamāryāyāḥ pālayantī nagottame |</l>
          <l>vasāmi siṃhaśārdūlamātaṅgamṛgasevite || 14 ||</l>
        </lg>
        <lg n="015">
          <l>iti devyā vacaḥ śrutvā mūkaḥ saṃhṛṣṭamānasaḥ |</l>
          <l>jagāma dānavaśreṣṭhaṃ sumbhaṃ draṣṭuṃ kṛtatvaraḥ || 15 ||</l>
        </lg>
        <lg n="016">
          <l>atha sumbhaṃ samāsādya harṣeṇotphullalocanaḥ |</l>
          <l>ācacakṣa ivākārairapūrvaṃ ratnadarśanam || 16 ||</l>
        </lg>
        <lg n="017">
          <l>taṃ dṛṣṭvā vismayotphullaraktāyatavilocanam |</l>
          <l>mūkamāha tadā sumbhaḥ kasmāttuṣṭo 'si dānava || 17 ||</l>
        </lg>
        <lg n="018">
          <l>evamuktaḥ sa sumbhena mūko vacanamabravīt |</l>
          <l>apūrvamadya dṛṣṭaṃ me strīratnaṃ śikhare gireḥ || 18 ||</l>
        </lg>
        <lg n="019">
          <l>na tādṛśā manuṣyeṣu na deveṣvasti sundarī |</l>
          <l>na rakṣaḥsu na yakṣeṣu na gandharvapureṣu vā || 19 ||</l>
        </lg>
        <lg n="020">
          <l>na nāgeṣu na siddheṣu na daityapativeśmasu |</l>
          <l>dṛṣṭapūrvā mayā rājanyādṛśā sā varāṅganā || 20 ||</l>
        </lg>
        <lg n="021">
          <l>kā tvaṃ kasya kimarthaṃ vā vasasīha girāviti |</l>
          <l>pṛṣṭābravīnmayā vākyamātreyaduhitā hyaham || 21 ||</l>
        </lg>
        <lg n="022">
          <l>vasāmi cātra vindhyasya śikhare māturājñayā |</l>
          <l>iti bhartuḥ samākhyāya vireme mūkadānavaḥ || 22 ||</l>
        </lg>
        <lg n="023">
          <l>atha sumbhasya hṛdaye mūkasya vacasā saha |</l>
          <l>kāmo 'vakāśamakarodvināśāya suradviṣām || 23 ||</l>
        </lg>
        <lg n="024">
          <l>tataḥ provāca daityendraḥ kāmākulitamānasaḥ |</l>
          <l>gaccha mūka madarthe tāṃ pralobhaya sumadhyamām || 24 ||</l>
        </lg>
        <lg n="025">
          <l>evamuktaḥ sa sumbhena drutamutthāya dānavaḥ |</l>
          <l>prayayau yatra sā devī prāganenābhilakṣitā || 25 ||</l>
        </lg>
        <lg n="026">
          <l>taṃ dṛṣṭvā dānavaṃ devī kṛtāñjalimupasthitam |</l>
          <l>kimarthamāgato 'sīti mūkaṃ pṛṣṭavatī tadā || 26 ||</l>
        </lg>
        <lg n="027">
          <l>evaṃ pṛṣṭo 'tha kauśikyā prāhetthaṃ mūkadānavaḥ |</l>
          <l>ārye dūto 'smi sumbhasya tvatsamīpamupāgataḥ || 27 ||</l>
        </lg>
        <lg n="028">
          <l>atha devī smitaṃ kṛtvā prasannamabhivīkṣya tam |</l>
          <l>itthamāhāgataṃ dūtaṃ kimāhāsau 'sureśvaraḥ || 28 ||</l>
        </lg>
        <lg n="029">
          <l>iti pṛṣṭastadā devyā prāha mūkaḥ kṛtāñjaliḥ |</l>
          <l>ārye daityeśvaraḥ sumbhaḥ patnītvena vṛṇoti te || 29 ||</l>
        </lg>
        <lg n="030">
          <l>tasya dānavasiṃhasya jetuḥ śakrasya saṃyuge |</l>
          <l>bhavāgryā sarvapatnīnāṃ patnī mṛgavilocane || 30 ||</l>
        </lg>
        <lg n="031">
          <l>evamuktā tadā tena vihasyāhāmareśvarī |</l>
          <l>svabāhūnavalokyetthaṃ yuddhaśulkāmavaihi mām || 31 ||</l>
        </lg>
        <lg n="032">
          <l>māṃ vinirjitya daityo 'sau patnīṃ vai kartumarhati |</l>
          <l>mayā vā nihato yātu kākagomāyubhojyatām || 32 ||</l>
        </lg>
        <lg n="033">
          <l>evamuktavatīṃ devīmāha mūko hasanniva |</l>
          <l>patyā dānavadaityānāṃ kiṃ te yuddhena bhāmini || 33 ||</l>
        </lg>
        <lg n="034">
          <l>kruddhasya tasya samare na śaśāka nirīkṣitum |</l>
          <l>mukhamairāvataskandhagato 'pi valavṛtrahā || 34 ||</l>
        </lg>
        <lg n="035">
          <l>śrutvā tadvacanaṃ tasya prāha devī smayanniva |</l>
          <l>tṛṇāni mama daityendrāḥ sarve 'pi raṇamūrdhani || 35 ||</l>
        </lg>
        <lg n="036">
          <l>nivedayasva sumbhasya gaccha tvaṃ dānavādhama |</l>
          <l>dautyenāsi yataḥ prāpto mayāto na vihanyase || 36 ||</l>
        </lg>
        <lg n="037">
          <l>atha praṇamya tāṃ mūko yayau pārśvaṃ suradviṣaḥ |</l>
          <l>anujñātaśca tenāsāvākhyātumupacakrame || 37 ||</l>
        </lg>
        <lg n="038">
          <l>sā mayā prārthitā kanyā tvadarthe dānavottama |</l>
          <l>uvāca yuddhaśulkāsmi jitvā māṃ netumarhati || 38 ||</l>
        </lg>
        <lg n="039">
          <l>bhūyaścoktavatī rājangarvamālambya sāṅganā |</l>
          <l>tṛṇāni mama saṃgrāme daityā iti savismayā || 39 ||</l>
        </lg>
        <lg n="040">
          <l>tattadā vacanaṃ tasyā mūkenoktaṃ niśāmya saḥ |</l>
          <l>krodhāddarpācca kāmācca mamṛṣe nāsurottamaḥ || 40 ||</l>
        </lg>
        <lg n="041">
          <l>athotthāya sabhāṃ ramyāmagacchaddānavādhipaḥ |</l>
          <l>sphāṭikastambhaniryūhāṃ vicitramaṇitoraṇām || 41 ||</l>
        </lg>
        <lg n="042">
          <l>tasyāṃ siṃhāsane haime svāstīrṇe mahati sthire |</l>
          <l>niṣasāda mahābāhuḥ sukhāyāṃ varuṇo yathā || 42 ||</l>
        </lg>
        <lg n="043">
          <l>anu tasya nisumbho 'pi niṣasāda varāsane |</l>
          <l>ratnāṅgadāṃśunivahacchuritoraḥsthalastadā || 43 ||</l>
        </lg>
        <lg n="044">
          <l>tayoranu mahāsattvā viviśurdaityadānavāḥ |</l>
          <l>darīṃ himavato ramyāṃ kariśyāmā ivāmbudāḥ || 44 ||</l>
        </lg>
        <lg n="045">
          <l>atha teṣūpaviṣṭeṣu daityadānavarājasu |</l>
          <l>provāca vacanaṃ sumbho ghanastanitanisvanaḥ || 45 ||</l>
        </lg>
        <lg n="046">
          <l>ārakṣiko girau vindhye madīyo mūkadānavaḥ |</l>
          <l>vindhyasya śikhare kanyāṃ dṛṣṭavāṃścārurūpiṇīm || 46 ||</l>
        </lg>
        <lg n="047">
          <l>yuddhaśulkāhamityāha madarthe 'nena sā vṛtā |</l>
          <l>tṛṇāni mama daityendrā bhūyaścoktavatī kila || 47 ||</l>
        </lg>
        <lg n="048">
          <l>jitvā tāṃ prasabhaṃ kanyāṃ samare garvaśālinīm |</l>
          <l>viceṣṭamānāmavaśāmadyaivānetumutsahe || 48 ||</l>
        </lg>
        <lg n="049">
          <l>atha tasya vacaḥ śrutvā śambhurnāma mahāsuraḥ |</l>
          <l>prahasyoccairmahābāhuritthamāhāsureśvaram || 49 ||</l>
        </lg>
        <lg n="050">
          <l>vāmaprakṛtayaḥ sarvāḥ svabhāvena varāṅganāḥ |</l>
          <l>parisāntvyāsakṛdrājaṃstvaṃ tāmādātumarhasi || 50 ||</l>
        </lg>
        <lg n="051">
          <l>śrutvātha vacanaṃ śambhormayo dānavasattamaḥ |</l>
          <l>provācābhinavotphullanīlanīrajalocanaḥ || 51 ||</l>
        </lg>
        <lg n="052">
          <l>ākāraḥ kaḥ punastasyāḥ kā vā ceṣṭāsurādhipa |</l>
          <l>pārśvasthāni ca kānyasyāḥ sadopakaraṇāni vā || 52 ||</l>
        </lg>
        <lg n="053">
          <l>ityuktavati daityendre maye mattebhavikrame |</l>
          <l>atha daityapatirmūkaṃ pārśvasthaṃ samacodayat || 53 ||</l>
        </lg>
        <lg n="054">
          <l>yaṃ praśnaṃ pṛṣṭavāṃstatra mayo matimatāṃ varaḥ |</l>
          <l>mūkastu taṃ tadā sarvamākhyātumupacakrame || 54 ||</l>
        </lg>
        <lg n="055">
          <l>asau susaṃsthitā tryakṣā karāladaśanānanā |</l>
          <l>aṣṭabāhurghanaśyāmā sunasā valgunisvanā || 55 ||</l>
        </lg>
        <lg n="056">
          <l>pārśvasthāni sadā tasyāḥ sarvapraharaṇāni ca |</l>
          <l>tanutrāṇi ca mukhyāni citrāṇyābharaṇāni ca || 56 ||</l>
        </lg>
        <lg n="057">
          <l>atyādityaṃ vapustasyāḥ kāntiścātiniśākarā |</l>
          <l>ityākhyāya tadā mūko vireme daityasaṃsadi || 57 ||</l>
        </lg>
        <lg n="058">
          <l>atha dīrghaṃ viniḥśvasya tadā mayamahāsuraḥ |</l>
          <l>provāca sadasi svantaṃ vaco vacanakovidaḥ || 58 ||</l>
        </lg>
        <lg n="059">
          <l>nūnamutpāditā devaiḥ kṛtyā yudhi parājitaiḥ |</l>
          <l>vindhyaṃ mahīdhramāyātā vināśāya suradviṣām || 59 ||</l>
        </lg>
        <lg n="060">
          <l>tadalaṃ te tayā rājansanti kanyāḥ sumadhyamāḥ |</l>
          <l>dīrghākṣyaścārusarvāṅgyo daityadānavaveśmasu || 60 ||</l>
        </lg>
        <lg n="061">
          <l>samyagāhṛtya tā rājannanurūpāḥ kalasvanāḥ |</l>
          <l>yatheṣṭaṃ krīḍa satataṃ prāsādodarasaṃsthitaḥ || 61 ||</l>
        </lg>
        <lg n="062">
          <l>evamukte tadā vākye mayenāsurasaṃsadi |</l>
          <l>prāha vākyaṃ tadā sumbho vihasyetthaṃ mahāsuraḥ || 62 ||</l>
        </lg>
        <lg n="063">
          <l>yadi sā devataiḥ sṛṣṭā kṛtyā dānavaśāsane |</l>
          <l>ahatvā dānavānāśu tadā sā na viraṃsyate || 63 ||</l>
        </lg>
        <lg n="064">
          <l>yāvadeva na kṛtyāsmānabhiyuṅkte kṛtodyamā |</l>
          <l>tāvadeva prasahyāśu tāṃ vaśe kartumarhatha || 64 ||</l>
        </lg>
        <lg n="065">
          <l>tato 'numenire sarve daityadānavasattamāḥ |</l>
          <l>vacanaṃ daityarājasya kālenābhipracoditāḥ || 65 ||</l>
        </lg>
        <lg n="066">
          <l>tridaśapativijetā vākyametadvivṛtya |</l>
          <l>navajalabharanamraḥ prāvṛṣīvāmbuvāhaḥ || 66 ||</l>
        </lg>
        <trailer>iti skandapurāṇe triṣaṣṭo 'dhyāyaḥ || </trailer>
      </div>
      <div n="064" type="chapter">
        <p>sanatkumāra uvāca |</p>
        <lg n="001">
          <l>āhatya bherīḥ saṃnāhyā ditijā dānavāśca te |</l>
          <l>tadā saṃnāhayāmāsū rathanāgaturaṃgamān || 1 ||</l>
        </lg>
        <lg n="002">
          <l>gṛhītatoyānānīya daityā mattānmataṅgajān |</l>
          <l>madasphātikarāndattvā dhūpāṃśca kavalāni ca || 2 ||</l>
        </lg>
        <lg n="003">
          <l>baddhvā kakṣāśca saṃnāhyā graiveyāṃśca susaṃskṛtān |</l>
          <l>aṅkuśānsarvalohāṃśca hemaratnapariṣkṛtān |</l>
          <l>kareṇuṣu samārūḍhāḥ samantādgajasādinaḥ || 3 ||</l>
        </lg>
        <lg n="004">
          <l>ābabandhurvicitrāṇi varmāṇi vidhivattadā |</l>
          <l>tiryagūrdhvamukhānsamyagbabandhustomareṣudhīn || 4 ||</l>
        </lg>
        <lg n="005">
          <l>āyudhāni ca sarvāṇi babandhurubhayorapi |</l>
          <l>pārśvayorāsanānāṃ tu trayāṇāmapi bhāgaśaḥ |</l>
          <l>vaijayantīpatākāśca samucchiśriyire tataḥ || 5 ||</l>
        </lg>
        <lg n="006">
          <l>turaṃgānsnātapītāṃśca varmiṇo baddhavāladhīn |</l>
          <l>ārūḍhā baddhanistriṃśā dānavā lohajālinaḥ || 6 ||</l>
        </lg>
        <lg n="007">
          <l>ārūḍhā rathinaḥ kecidrathānyuktaturaṃgamān |</l>
          <l>sāyudhānsapatākāṃśca prayastānsvakṣakūbarān || 7 ||</l>
        </lg>
        <lg n="008">
          <l>atha sumbho nisumbhaśca bhrātarau dānaveśvarau |</l>
          <l>āruhya baddhakavacau balonmattau mahāsurau || 8 ||</l>
        </lg>
        <lg n="009">
          <l>saṃgrāmikau susaṃyattau rathau valgatturaṃgamau |</l>
          <l>sāyudhau sapatākau ca kārtasvaramayau pṛthak || 9 ||</l>
        </lg>
        <lg n="010">
          <l>nirjagmaturmahoraskau prayuktajayamaṅgalau |</l>
          <l>māgadhairvandibhiḥ sūtaiḥ stūyamānau puraḥsaraiḥ || 10 ||</l>
        </lg>
        <lg n="011">
          <l>tato yātuṃ samārabdhāstūryāṇyāhatya saṃghaśaḥ |</l>
          <l>yatrāste kauśikī devī taṃ śailamabhito 'surāḥ || 11 ||</l>
        </lg>
        <lg n="012">
          <l>atha dānavasiṃhānāṃ dhvajāḥ peturyiyāsatām |</l>
          <l>aśivaṃ ca śivā nedurdīptāyāṃ diśi saṃsthitāḥ || 12 ||</l>
        </lg>
        <lg n="013">
          <l>papāta nabhaso reṇuḥ kapotodaradhūsaraḥ |</l>
          <l>upariṣṭācca senāyā babhramurgṛdhravāyasāḥ || 13 ||</l>
        </lg>
        <lg n="014">
          <l>pratīpaṃ ca vavau teṣāṃ rajogarbhaḥ samīraṇaḥ |</l>
          <l>rarāsa paruṣaṃ vyoma cacāla ca vasundharā || 14 ||</l>
        </lg>
        <lg n="015">
          <l>parājayanimittāni budhyamānāḥ suradviṣaḥ |</l>
          <l>abhijagmuḥ kṛtāntena kṛṣyamāṇā ivāvaśāḥ || 15 ||</l>
        </lg>
        <lg n="016">
          <l>ādideśātha daityendro mūkamārakṣikaṃ tadā |</l>
          <l>gṛhāṇa śulkamiti tāṃ brūhi gatvā sumadhyamām || 16 ||</l>
        </lg>
        <lg n="017">
          <l>sa gatvā vacanāttasya praṇamyovāca kauśikīm |</l>
          <l>śulkaṃ kila gṛhāṇārye dīyamānaṃ suradviṣā || 17 ||</l>
        </lg>
        <lg n="018">
          <l>evamastviti sā procya taṃ visṛjya ca dānavam |</l>
          <l>vyavardhata mahāyogā yogamāsthāya kauśikī || 18 ||</l>
        </lg>
        <lg n="019">
          <l>atha tasyāḥ samutpedurgātrebhyaḥ pramadottamāḥ |</l>
          <l>baddhagodhāṅgulitrāṇāḥ sāyudhā bhīmadarśanāḥ || 19 ||</l>
        </lg>
        <lg n="020">
          <l>vāyasī vāyasāsyānāṃ strīṇāṃ koṭyā samāvṛtā |</l>
          <l>upakā kauśikāsyābhistāvatībhirmahābalā || 20 ||</l>
        </lg>
        <lg n="021">
          <l>pracaṇḍā siṃhavaktrābhirdevībhirabhisaṃvṛtā |</l>
          <l>ugrā vyāghramukhābhiśca paritaḥ parirakṣitā || 21 ||</l>
        </lg>
        <lg n="022">
          <l>jayā ca gajavaktrābhirjayantī ca mahābalā |</l>
          <l>devībhiḥ śikhivaktrābhirameyābhirvṛtānaghā || 22 ||</l>
        </lg>
        <lg n="023">
          <l>jayamānāśvavaktrābhirhaṃsāsyābhiḥ prabhā vṛtā |</l>
          <l>prabhāvatī ca cakrāhvavadanābhirmahābalā || 23 ||</l>
        </lg>
        <lg n="024">
          <l>śivā gomāyuvaktrābhiraśivā vidviṣāṃ raṇe |</l>
          <l>saramā śvamukhībhiśca vṛtā paramadurjayā || 24 ||</l>
        </lg>
        <lg n="025">
          <l>vijayā śyenavaktrābhiḥ sarvataḥ parirakṣitā |</l>
          <l>kaṅkāsyābhirvṛtā mṛtyurhantrībhiḥ samare ripūn || 25 ||</l>
        </lg>
        <lg n="026">
          <l>niyatirmadguvaktrābhirdurjayābhiḥ parairyudhi |</l>
          <l>aśaniḥ kukkuṭāsyābhirbahvībhirabhipālitā || 26 ||</l>
        </lg>
        <lg n="027">
          <l>revatī vṛṣadaṃśā ca pūtanā kaṭapūtanā |</l>
          <l>ālambā kiṃnarī ṣaṣṭhī śakunirmukhamaṇḍikā || 27 ||</l>
        </lg>
        <lg n="028">
          <l>alakṣmīradhṛtirlakṣmī potakī vānarī spṛhā |</l>
          <l>etāścānyāśca kauśikyāḥ saṃbabhūvurmahābalāḥ || 28 ||</l>
        </lg>
        <lg n="029">
          <l>nānāveṣadharābhiśca bahvībhiḥ parito vṛtāḥ |</l>
          <l>bibhratībhirvicitrāṇi kavacānyāyudhāni ca || 29 ||</l>
        </lg>
        <lg n="030">
          <l>sasarja kauśikī tūrṇaṃ haimānsāṃgrāmikānrathān |</l>
          <l>yuktānaśvairmanovegaiḥ sāyudhānucchritadhvajān || 30 ||</l>
        </lg>
        <lg n="031">
          <l>vājinaḥ sopakaraṇānmattonmattānmataṅgajān |</l>
          <l>āyudhāni tanutrāṇi tūryāṇi vividhāni ca || 31 ||</l>
        </lg>
        <lg n="032">
          <l>uvāca ca mahāyogā tā devīḥ purataḥ sthitāḥ |</l>
          <l>devyaḥ sumbho nisumbhaśca bhrātarau devakaṇṭakau || 32 ||</l>
        </lg>
        <lg n="033">
          <l>netuṃ māṃ kila saṃgrāme vijitya raṇamūrdhani |</l>
          <l>āgatau tau balonmattau sahitau daityadānavaiḥ || 33 ||</l>
        </lg>
        <lg n="034">
          <l>tāvahaṃ vinihaṃsyāmi śeṣānhata suradviṣaḥ |</l>
          <l>ajarāścāmarāścaiva bhaviṣyatha mahābalāḥ || 34 ||</l>
        </lg>
        <lg n="035">
          <l>iti tābhyo varaṃ dattvā samādiśya ca tāstadā |</l>
          <l>devīrdevī mahāyogā yuddhāya kṛtaniścayā || 35 ||</l>
        </lg>
        <lg n="036">
          <l>atha sā svarathaṃ mahārathā manasācintayadacyutā tadā |</l>
          <l>tamupasthitamāśu cintitaṃ pradadau yaṃ girirājanandanā || 36 ||</l>
        </lg>
        <lg n="037">
          <l>jvaladagnisamānavarcasaṃ parito ratnamayūkhamālinam |</l>
          <l>purataḥ samavekṣya kauśikī sukṛtaṃ hemamayaṃ nabhaścaram || 37 ||</l>
        </lg>
        <lg n="038">
          <l>vividhāyudhavarmasaṃyutaṃ pracalatpiṅgasaṭākalāpibhiḥ |</l>
          <l>samare jayibhirdviṣadbalaṃ yuktaṃ kesaribhirmahābalaiḥ || 38 ||</l>
        </lg>
        <lg n="039">
          <l>nṛtyanmayūreṇa vikīrṇabhāsā samucchritenātitarāṃ dṛḍhena |</l>
          <l>haimena ratnadyutibhāsvareṇa dhvajapravekena virājamānam || 39 ||</l>
        </lg>
        <lg n="040">
          <l>jagrāha vijayā chattraṃ siṃhī sūtā tadābhavat |</l>
          <l>jayantī ca jayā cāsyā dadhatuścāmarāṇyatha || 40 ||</l>
        </lg>
        <lg n="041">
          <l>tataḥ sā baddhakavacā vividhāyudhadhāriṇī |</l>
          <l>āruroha rathaṃ divyaṃ kṛtāśīrjayamaṅgalā || 41 ||</l>
        </lg>
        <lg n="042">
          <l>saṃpūrṇacandradyutinātha mūrdhni samucchritenātapavāraṇena |</l>
          <l>saṃvījyamānā ca vicitradaṇḍaiḥ sucāmarairindumarīcigauraiḥ || 42 ||</l>
        </lg>
        <lg n="043">
          <l>tatastāstūryamāhatya nedurnādānpṛthagvidhān |</l>
          <l>devyā devyaḥ susaṃyattā babhūvuśca puraḥsarāḥ || 43 ||</l>
        </lg>
        <lg n="044">
          <l>tena nādena daityānāṃ hṛdayāni cakampire |</l>
          <l>visasarja śakṛnmūtraṃ hastyaśvaṃ cāsure bale || 44 ||</l>
        </lg>
        <lg n="045">
          <l>cakampa iva bhūrlokaścukṣubhuḥ sāgarā iva |</l>
          <l>viceluriva śailendrāḥ pusphoṭeva nabhastalam || 45 ||</l>
        </lg>
        <lg n="046">
          <l>tadā taddevatānīkaṃ patākādhvajaśobhitam |</l>
          <l>vireje vinadattūryaṃ śitanistriṃśasaṃkulam || 46 ||</l>
        </lg>
        <lg n="047">
          <l>balākāpaṅktiśabalaṃ sendracāpaṃ mahāsvanam |</l>
          <l>nabhasye māsi sataḍidvṛndaṃ jalamucāmiva || 47 ||</l>
        </lg>
        <lg n="048">
          <l>tato jagāma saṃyattaṃ daityendrābhimukhaṃ tadā |</l>
          <l>javena devatānīkaṃ saṃkṣipyeva diśo diśaḥ || 48 ||</l>
        </lg>
        <lg n="049">
          <l>atha dadṛśuranīkamāgataṃ suraripavo vividhocchritadhvajam |</l>
          <l>pratibhayajananaṃ mahāsvanaṃ pralaya ivāmbudavṛndamunnatam || 49 ||</l>
        </lg>
        <trailer>iti skandapurāṇe catuḥṣaṣṭo 'dhyāyaḥ || </trailer>
      </div>
      <div n="065" type="chapter">
        <p>sanatkumāra uvāca |</p>
        <lg n="001">
          <l>atha tā devatāḥ kruddhā daityānagresarāṃstadā |</l>
          <l>nijaghnurvividhaiḥ śastraiste ca tā bibhiduryudhi || 1 ||</l>
        </lg>
        <lg n="002">
          <l>daityā nānāyudhopetā devīrjaghnustadābhayāḥ |</l>
          <l>abalā balino dhīrāḥ samare 'maravidviṣaḥ || 2 ||</l>
        </lg>
        <lg n="003">
          <l>turaṃgiṇasturaṃgasthāḥ padātīśca padātayaḥ |</l>
          <l>rathino rathasaṃsthāśca gajasthā gajasādinaḥ || 3 ||</l>
        </lg>
        <lg n="004">
          <l>rathānnāgāsturaṃgāśca rathī nāgāṃsturaṃgamān |</l>
          <l>padātīḥ sādinaḥ śūrāḥ sādinīśca padātayaḥ || 4 ||</l>
        </lg>
        <lg n="005">
          <l>devyo 'pi yudhi saṃkruddhāḥ pattisādirathadvipān |</l>
          <l>nijaghnurdānavendrāṇāṃ prāsaśaktiparaśvadhaiḥ || 5 ||</l>
        </lg>
        <lg n="006">
          <l>pādaiśca pipiṣuḥ śūrānnipātya yudhi dānavān |</l>
          <l>bibhidurmuṣṭibhiḥ kāścicchirāṃsi suravidviṣām || 6 ||</l>
        </lg>
        <lg n="007">
          <l>vidāryoraḥsthalaṃ kāścitsamare darpaśālinām |</l>
          <l>papuśca rudhiraṃ devyaḥ prāṇaiḥ saha suradviṣām || 7 ||</l>
        </lg>
        <lg n="008">
          <l>chinnāṃśca khaṇḍaśaḥ kāściddhetīnutsṛjya vegitāḥ |</l>
          <l>nijaghnurdevatāḥ kruddhā muṣṭibhirvajrasaṃhataiḥ || 8 ||</l>
        </lg>
        <lg n="009">
          <l>kecinmadāmbuviṣyandaśyāmagaṇḍasthalā gajāḥ |</l>
          <l>pipiṣuḥ paramakruddhāḥ samare devatārathān || 9 ||</l>
        </lg>
        <lg n="010">
          <l>kapolabhittisaṃlīnamattaṣaṭpadapaṅktayaḥ |</l>
          <l>hatārohā gajāḥ kecinnijaghnurdaityadevatāḥ || 10 ||</l>
        </lg>
        <lg n="011">
          <l>varmiṇaḥ kecidudbhrāntaśitanistriṃśapāṇayaḥ |</l>
          <l>cicchidurdevatānīkaṃ devatā dānavānapi || 11 ||</l>
        </lg>
        <lg n="012">
          <l>mattāḥ praticchannamukhāśca kecidgandhena vijñāya gajaṃ gajendrāḥ |</l>
          <l>ghrātvā tu gandhaṃ sahasābhijaghnurādhoraṇairapyatisaṃgṛhītāḥ || 12 ||</l>
        </lg>
        <lg n="013">
          <l>visphāryamāṇāni mahādhanūṃṣi mahābalairdānavayodhamukhyaiḥ |</l>
          <l>tāraṃ viresuḥ samarājireṣu krauñcā iva vyoma śaranniśānte || 13 ||</l>
        </lg>
        <lg n="014">
          <l>tūryasvanairjyātalasaṃnipātairnāgāśvanādai rathanemighoṣaiḥ |</l>
          <l>sampūrṇakuñjodarakandaro 'sau vindhyaścacāleva tadā samagraḥ || 14 ||</l>
        </lg>
        <lg n="015">
          <l>devyaḥ samutsārya raṇe ripūṇāmuccairvineduḥ prasabhaṃ balāni |</l>
          <l>neduśca nādānparihṛṣṭacittāḥ protsārya devīryudhi daityayodhāḥ || 15 ||</l>
        </lg>
        <lg n="016">
          <l>balāni kiṃcitkṣatajokṣitāni pracakrire tatra gatāgatāni |</l>
          <l>mahāvanānīva samīraṇena samīritānyudgatapallavāni || 16 ||</l>
        </lg>
        <lg n="017">
          <l>chinnāni vaktrāṇi puraḥsarāṇāṃ vicitrahemābharaṇojjvalāni |</l>
          <l>devībhirājau patitāni rejurnikṛttanālāni yathāmbujāni || 17 ||</l>
        </lg>
        <lg n="018">
          <l>pratyāhatā vidrutabhītanāgā sā devatābhirnihatāśvayodhā |</l>
          <l>daityendrasiṃhaiḥ pratisaṃnivṛttairdolāyamāneva camūrbabhūva || 18 ||</l>
        </lg>
        <lg n="019">
          <l>hatā nipetuḥ samare nadanto devadviṣāmañjanaśailakalpāḥ |</l>
          <l>devībhirābaddhavicitraghaṇṭā marmātigairbāṇavarairgajendrāḥ || 19 ||</l>
        </lg>
        <lg n="020">
          <l>balāni teṣāmabhisṛtya vegādabhyāhatānyāśvapaserurājau |</l>
          <l>mahodadhiṃ prāpya vivṛddhakāle pratyāhatānīva sarijjalāni || 20 ||</l>
        </lg>
        <lg n="021">
          <l>devyaśca daityāśca mahāsamāje virejire 'nyonyaviṣaktabāṇāḥ |</l>
          <l>saṃsaktabhāso 'pagame ghanānāmabhre samūhā iva tārakāṇām || 21 ||</l>
        </lg>
        <lg n="022">
          <l>udghuṣya nāmānyatha dānavendrā nirjagmurāśu svabalādrathasthāḥ |</l>
          <l>kruddhāḥ suyattā rathināṃ variṣṭhā visphārya citrāṇi śarāsanāni || 22 ||</l>
        </lg>
        <lg n="023">
          <l>devyo 'pi saṃyattatarā rathasthāḥ kruddhā javenātha tadābhisasruḥ |</l>
          <l>meghasvanaṃ pratyudiyāya ṣaṣṭhī kārtasvaraṃ mṛtyurudīrṇakopā || 23 ||</l>
        </lg>
        <lg n="024">
          <l>drumeṇa lakṣmīryudhi saṃsasañje mayena kāntiḥ saramā mureṇa |</l>
          <l>ghanena caṇḍā niyatiḥ khareṇa prabhāvatī dhundhumayātsaroṣā || 24 ||</l>
        </lg>
        <lg n="025">
          <l>daityā yuyutsotsukamānasāste devīḥ samāyāḥ svabhujaiḥ saśastraiḥ |</l>
          <l>abhyāyayuḥ śīghramamṛṣyamāṇāḥ khyātāvalepāḥ svarathaiḥ suyattāḥ || 25 ||</l>
        </lg>
        <lg n="026">
          <l>jyotiḥprakāśāṃstapanīyapuṅkhānākarṇapūrṇāyatacāpamuktān |</l>
          <l>sampreṣayāmāsuradīnasattvā bāṇapravekānyudhi devatānām || 26 ||</l>
        </lg>
        <lg n="027">
          <l>devyo 'tha teṣāṃ niśitānsupuṅkhānmarmacchido dūragamānsupatrān |</l>
          <l>āgacchatāṃ dānavayūthapānāṃ bāṇānanantānsasṛjustathaiva || 27 ||</l>
        </lg>
        <lg n="028">
          <l>te bāṇamukhyā vividhā virejuranyonyamuktā vyatiṣajyamānāḥ |</l>
          <l>te pūrṇamāsyāṃ vighane dinānte bhāsāṃ samūhā iva candrasaurāḥ || 28 ||</l>
        </lg>
        <lg n="029">
          <l>chinnā nipeturyudhi devatābhirbhujāḥ saśastrā ditijādhipānām |</l>
          <l>nirastabhogā nibiḍā bṛhanto nigīrṇajihvā iva pannagendrāḥ || 29 ||</l>
        </lg>
        <lg n="030">
          <l>meghasvanasyātha raṇe tadānīṃ kruddhā śaraughānvisasarja ṣaṣṭhī |</l>
          <l>āgacchatastānabhitaḥ pṛṣatkaiściccheda daityaḥ śataśo 'ntarikṣe || 30 ||</l>
        </lg>
        <lg n="031">
          <l>bāṇānathodvīkṣya tadā nikṛttāṃl laghvīyaso 'nyānvisasarja tūrṇam |</l>
          <l>daityo 'pi tānāpatataḥ pṛṣatkānvrātaiḥ śarāṇāṃ bahuśaścakarta || 31 ||</l>
        </lg>
        <lg n="032">
          <l>nikṛtya bāṇānditijaḥ purastāṃścikṣepa ṣaṣṭhyā daśa rukmapuṅkhān |</l>
          <l>tānāśu ṣaṣṭhī prativārya daityaṃ vivyādha ṣaṣṭyā tapanīyapuṅkhaiḥ || 32 ||</l>
        </lg>
        <lg n="033">
          <l>sa tairvibhinno rudhirāktamūrtiḥ pravihvalaḥ kiṃcidavāṅbabhūva |</l>
          <l>apākarottaṃ samarātsa sūto rathena jāmbūnadacitritena || 33 ||</l>
        </lg>
        <lg n="034">
          <l>kārtasvaraḥ kāñcanacitrapuṅkhānsasarja devyāḥ samare pṛṣatkān |</l>
          <l>ciccheda tānmṛtyurudārapuṅkhairanāgatāneva śarāñcharaughaiḥ || 34 ||</l>
        </lg>
        <lg n="035">
          <l>chittvā śarāṃstasya śarairvicitrairvivyādha taṃ vakṣasi pañcaṣaṣṭyā |</l>
          <l>bhinnaḥ sa tairāśu tathā vireje vyomnyarkapādairiva vārivāhaḥ || 35 ||</l>
        </lg>
        <lg n="036">
          <l>aśvāṃśca tasyāśu jaghāna mṛtyuḥ pṛthakpṛṣatkaistapanīyapuṅkhaiḥ |</l>
          <l>āprutya daityo 'tha rathāddhatāśvātpragṛhya carmāsivaraṃ ca dhautam || 36 ||</l>
        </lg>
        <lg n="037">
          <l>kruddho nitāntāyataraktanetro vegena devīmabhitaḥ sasāra |</l>
          <l>taccarma tasyāpatataḥ śaraughaiścakarta mṛtyuḥ śataśaḥ śitāgraiḥ || 37 ||</l>
        </lg>
        <lg n="038">
          <l>sa kṛttacarmāvaraṇo 'surendro nistriṃśamudyamya niśātadhāram |</l>
          <l>abhyadravanmṛtyumṛbhūṃ tadānīṃ khe rohiṇīṃ megha ivābhividyut || 38 ||</l>
        </lg>
        <lg n="039">
          <l>tamāpatantaṃ yudhi kālakalpaṃ mṛtyuḥ śarairugrabhujaṃgatulyaiḥ |</l>
          <l>jaghāna marmasvabhilakṣiteṣu vyayojayaccāsubhirenamāśu || 39 ||</l>
        </lg>
        <lg n="040">
          <l>lakṣmī drumaṃ bāṇavarairajayyā samākiradvāraṇarājalīlam |</l>
          <l>karṇāntamuktairniśitairajihmai raṇājire cārusuvarṇapuṅkhaiḥ || 40 ||</l>
        </lg>
        <lg n="041">
          <l>ajihmagāste vividhāḥ supatritā drumasya gātreṣu nipeturāhave |</l>
          <l>sa tairvicitraiḥ śuśubhe viṣaktairmahādrumaḥ pakṣigaṇairivāśritaiḥ || 41 ||</l>
        </lg>
        <lg n="042">
          <l>lakṣmīṃ tataḥ kiṃpuruṣādhipo 'sau vivyādha bāṇairdaśabhiḥ supuṅkhaiḥ |</l>
          <l>vaktre supūrṇendusamānavaktrāṃ bāhvoḥ pṛthakcāṣṭaśatena dhīraḥ || 42 ||</l>
        </lg>
        <lg n="043">
          <l>acintayitveṣuvarānvarāsyā mukhe 'sya tīkṣṇānnicakhāna bāṇān |</l>
          <l>anyānasaṃkhyāṃśca pṛthakśarīre supatritānhāṭakamṛṣṭapuṅkhān || 43 ||</l>
        </lg>
        <lg n="044">
          <l>lakṣmyāstato daityapatiḥ śitena bhallena ciccheda rathadhvajāgram |</l>
          <l>aśvāṃśca tasyāścaturaścaturbhiḥ sūtaṃ ca vivyādha śareṇa tūrṇam || 44 ||</l>
        </lg>
        <lg n="045">
          <l>nārācamādāya tato 'sya lakṣmīrjaghāna sūtaṃ yudhi devaśatroḥ |</l>
          <l>vivyādha vāhāṃśca pṛthakpṛṣatkairdhvajaṃ ca ciccheda rathasya tūrṇam || 45 ||</l>
        </lg>
        <lg n="046">
          <l>yantrā vinā tasya rathaṃ tadānīṃ te sāyakairapratimaiḥ prataptāḥ |</l>
          <l>saṃgrāmabhūmerapaninyurāśu prāṇānivāśvāḥ parirakṣamāṇāḥ || 46 ||</l>
        </lg>
        <lg n="047">
          <l>kāntirmayaṃ bāṇaśatairavākiranmayaśca kāntiṃ niśitaiḥ śaraughaiḥ |</l>
          <l>nīhārapātairiva sāndhakāraṃ tadā tayorantaramāsa tatra || 47 ||</l>
        </lg>
        <lg n="048">
          <l>ādānasaṃdhānavikarṣaṇeṣu sthānakramapragrahatejaneṣu |</l>
          <l>śikṣāguṇaistāvaparaspareṇa viśeṣayāmāsaturājimadhye || 48 ||</l>
        </lg>
        <lg n="049">
          <l>kāntirmayāstānnicakarta bāṇānmayaśca kāntyā viśikhānvisṛṣṭān |</l>
          <l>chidraṃ samāsedaturapradhṛṣyau kiṃcinna tau tatra parasparasya || 49 ||</l>
        </lg>
        <lg n="050">
          <l>aśveṣu sūte sarathe dhvaje ca sarveṣu gātrāvayaveṣu cāsya |</l>
          <l>ajihmagānhāṭakamṛṣṭapuṅkhānmayasya kāntirnicakhāna bāṇān || 50 ||</l>
        </lg>
        <lg n="051">
          <l>mayaśca kāntiṃ sarathāṃ sasūtāṃ sacārucitradhvajavājimukhyām |</l>
          <l>saṃchādayāmāsa śitaiḥ pṛṣatkairvanasthalīṃ megha ivāmbuvarṣaiḥ || 51 ||</l>
        </lg>
        <lg n="052">
          <l>kruddhātha kāntiḥ samare mayasya nārācamukhyena supatritena |</l>
          <l>sūtaṃ jaghānāśu ripostadānīmaṣṭābhiraṣṭau turagāṃśca bāṇaiḥ || 52 ||</l>
        </lg>
        <lg n="053">
          <l>hatāśvasūto viratho mayo 'tha nistriṃśamādāya niśātadhāram |</l>
          <l>jñātvaiva kāntyāḥ samare prabhāvaṃ vihāya yuddhaṃ viyadutpapāta || 53 ||</l>
        </lg>
        <lg n="054">
          <l>vivyādha tīkṣṇaiḥ saramā raṇājire bāṇairmuraṃ dānavadaityayūthapam |</l>
          <l>daityo 'pi bāṇaiḥ saramāmajihmagairabhyāhanadgṛdhramayūrapatribhiḥ || 54 ||</l>
        </lg>
        <lg n="055">
          <l>kruddhātha devī niśitena tasya ciccheda bhallena dhanurvicitram |</l>
          <l>anyaddhanuḥ so 'tha tadā gṛhītvā vivyādha devyāścaturasturaṃgān || 55 ||</l>
        </lg>
        <lg n="056">
          <l>te vihvalāḥ śoṇitamudvamanto daityendrabāṇābhihatāsturaṃgāḥ |</l>
          <l>bhūmau nipetuḥ samare śvasantaḥ prāṇāñjahuścāśu samaṃ samastāḥ || 56 ||</l>
        </lg>
        <lg n="057">
          <l>kruddhātha devī saramāsurasya nistriṃśamudyamya supītadhāram |</l>
          <l>utpatya khaṃ tasya tadā jaghāna yantāramaśvāṃśca mahāpramāṇān || 57 ||</l>
        </lg>
        <lg n="058">
          <l>muro 'tha vegena tadāntarikṣamutpatya kopānnihatāśvasūtaḥ |</l>
          <l>vivyādha devīṃ daśabhiḥ śitāgraiḥ śarairurasyugrabhujaṃgakalpaiḥ || 58 ||</l>
        </lg>
        <lg n="059">
          <l>acintayitvā saramā śarāṃstāndhanurviciccheda tadā murasya |</l>
          <l>sa kṛttadhanvā viyatīndraśatrurantardadhe saṃyugamāśu hitvā || 59 ||</l>
        </lg>
        <lg n="060">
          <l>vivyādha caṇḍā ghanamāpatantaṃ śaraiḥ śitāgrairyudhi rukmapuṅkaiḥ |</l>
          <l>viddhaḥ sa tairdaityapatirbabhāse karairivendorasitaḥ payodaḥ || 60 ||</l>
        </lg>
        <lg n="061">
          <l>abhyadravattānavicintya bāṇāṃścaṇḍāṃ ghanaḥ sāyakajālavarṣī |</l>
          <l>āgacchatastasya śaraiḥ supatrairvivyādha caṇḍā rathavājimukhyān || 61 ||</l>
        </lg>
        <lg n="062">
          <l>ciccheda daityo 'pi samucchritāgraṃ dhvajaṃ turaṃgāṃśca jaghāna devyāḥ |</l>
          <l>hitvā rathau tāvavatīrya bhūmiṃ gṛhītacarmāsivarau prayattau || 62 ||</l>
        </lg>
        <lg n="063">
          <l>viceraturmaṇḍalamājimadhye bhūmiṃ tadāgrāṅgulibhiḥ spṛśantau |</l>
          <l>tāṃstāṃśca mārgāṃl laghupādacārau chidraṃ na cānyonyamavāpatustau || 63 ||</l>
        </lg>
        <lg n="064">
          <l>abhiprutoccaprutasiṃhayātānnivṛttakākrīḍitakordhvabāhūn |</l>
          <l>khagāvalīnābhihatāpayātānniṣaṇṇakāviddhaśirobhighātān || 64 ||</l>
        </lg>
        <lg n="065">
          <l>utprutya vegena tadātha tasya śirodharāmāśu cakarta caṇḍā |</l>
          <l>sa kṛttamūrdhā nipapāta tasyāṃ saṃgrāmabhūmāvurasāśu daityaḥ || 65 ||</l>
        </lg>
        <lg n="066">
          <l>sa śoṇitādigdhavapustadānīṃ ghanaḥ parāsuḥ patito dharitryām |</l>
          <l>rarāja sandhyācchuritorumūrttirviyadgato nīla ivāmbuvāhaḥ || 66 ||</l>
        </lg>
        <lg n="067">
          <l>vivyādha tīkṣṇairniyatiḥ supatraiḥ kharaṃ śarairvakṣasi hemapuṅkhaiḥ |</l>
          <l>āyodhane saṃmukhamāpatantaṃ bhallena cāsya dhvajamuccakarta || 67 ||</l>
        </lg>
        <lg n="068">
          <l>viddhaḥ sa tairabhyapatatsaroṣo devīṃ jighāṃsuḥ samare 'rihantā |</l>
          <l>gurvīṃ gadāṃ cāśu tadā gṛhītvā cikṣepa devyā rudhirāktamūrttiḥ || 68 ||</l>
        </lg>
        <lg n="069">
          <l>sā dānavāgryeṇa gadā pramuktā vicitrahemojjvalacārughaṇṭā |</l>
          <l>saṃcūrṇayāmāsa rathaṃ niyatyā yantrīṃ dhvajaṃ cāśu samucchritāgram || 69 ||</l>
        </lg>
        <lg n="070">
          <l>utpatya tūrṇaṃ niyatiḥ svavāhātkrodhena saṃraktavilolanetrā |</l>
          <l>abhyetya taṃ dānavayodhamukhyaṃ khaḍgena madhye 'sya śiraḥ paphāla || 70 ||</l>
        </lg>
        <lg n="071">
          <l>sa dānavo visphuṭitottamāṅgaḥ kṣitau vireje srutaraktadhāraḥ |</l>
          <l>vajreṇa bhinnaḥ śikharāgradeśe giriryathā dhāturasapravāhī || 71 ||</l>
        </lg>
        <lg n="072">
          <l>prabhāvatī dhundhumajihmayātaiḥ śilīmukhairabhyahanatsupatraiḥ |</l>
          <l>urasyudārā daśabhiḥ śitāgrairghane ghanavrātasamānavarṇaiḥ || 72 ||</l>
        </lg>
        <lg n="073">
          <l>jaghāna sā ṣoḍaśa devatāresturaṃgamānṣoḍaśabhiḥ pṛṣatkaiḥ |</l>
          <l>nihatya caikena rathasya sūtamekena cāsya dhvajamuccakarta || 73 ||</l>
        </lg>
        <lg n="074">
          <l>dhundhurgadāṃ bhārasahasragurvīṃ cikṣepa kārtasvaracārughaṇṭām |</l>
          <l>tāmāpatantīṃ śataśaścakarta prabhāvatī daityapatipramuktām || 74 ||</l>
        </lg>
        <lg n="075">
          <l>ādāya daityaḥ parighaṃ mahāntamāprutya vāhādabhitaḥ sasāra |</l>
          <l>devīmasāvañjanaśailanīlo raṇājire kāla ivāttadaṇḍaḥ || 75 ||</l>
        </lg>
        <lg n="076">
          <l>abhyāpatantaṃ yudhi dānavendraṃ devī śarairabhyahanatsupatraiḥ |</l>
          <l>devyā samastānavicintya bāṇānabhyetya tāmāhavamūrdhni roṣāt || 76 ||</l>
        </lg>
        <lg n="077">
          <l>udbhrāmya vaivasvatadaṇḍakalpaṃ lauhaṃ prayastaṃ parighorubāhuḥ |</l>
          <l>nyapātayattaṃ parighaṃ rathe 'syā girernitambe kuliśaṃ yathendraḥ || 77 ||</l>
        </lg>
        <lg n="078">
          <l>acūrṇayattaṃ rathamāśu devyāḥ sāśvaṃ sasūtadhvajahemacakram |</l>
          <l>kālāyaso 'sau parigho 'surāsto vegena tatrāpasasāra devī || 78 ||</l>
        </lg>
        <lg n="079">
          <l>dṛṣṭvā sa tāṃ tatra tadāpayātāṃ tameva lauhaṃ parighaṃ gṛhītvā |</l>
          <l>abhyadravaddānavayodhamukhyo divīva citrāmasitaḥ payodaḥ || 79 ||</l>
        </lg>
        <lg n="080">
          <l>utpatya sā divyavarāstramuktaiḥ kṣurapramukhyaiḥ parighaṃ cakarta |</l>
          <l>udyamya muṣṭiṃ nibiḍaṃ tato 'syā bhūyo 'tha daityo viyadutpapāta || 80 ||</l>
        </lg>
        <lg n="081">
          <l>taṃ marmagairmarmasu bāṇamukhyaiḥ sātāḍayaddānavamāśu devī |</l>
          <l>bhinnaḥ sa tairmarmagamaiḥ supuṅkhairantardadhe dānavayodhamukhyaḥ || 81 ||</l>
        </lg>
        <lg n="082">
          <l>atha samaramapāsya yodhamukhyairvihataparākramapauruṣairupetaiḥ |</l>
          <l>surapatiripavo vinadya nādāndviradavarānadhitasthurāttaśastrāḥ || 82 ||</l>
        </lg>
        <trailer>iti skandapurāṇe pañcaṣaṣṭo 'dhyāyaḥ || </trailer>
      </div>
      <div n="066" type="chapter">
        <p>sanatkumāra uvāca |</p>
        <lg n="001">
          <l>devyo 'pi teṣāṃ viditaprayatnā gajottamānāruruhuḥ samantāt |</l>
          <l>āvirmadānvarṣmavataḥ sudantānpraśastagātrāmbarahastapakṣān || 1 ||</l>
        </lg>
        <lg n="002">
          <l>supuṣkarānunnatavṛttakumbhānsuvāladhīnañcitacārukarṇān |</l>
          <l>sudantaveṣṭānkalaviṅkanetrānsuvakṣasaḥ svāsanapṛṣṭhavaṃśān || 2 ||</l>
        </lg>
        <lg n="003">
          <l>saṃgrāmikānagrajavānvayaḥsthānsuśikṣitānunnatapūrvakāyān |</l>
          <l>ābaddhavarmāyudhacitraghaṇṭānsamucchritorudhvajavaijayantīn || 3 ||</l>
        </lg>
        <lg n="004">
          <l>tāsāṃ patākādhvajaśobhitāni vicitranānāyudhabhūṣaṇāni |</l>
          <l>mātaṅgavṛndāni tadā babhūvurvane vanānīva samāgatāni || 4 ||</l>
        </lg>
        <lg n="005">
          <l>daityāpi te vāraṇamūrdhni sannā visphārayanto vibabhurdhanūṃṣi |</l>
          <l>sendrāyudhāḥ sāśaniśabdagarbhāḥ śaileṣu meghā iva saṃnilīnāḥ || 5 ||</l>
        </lg>
        <lg n="006">
          <l>sainyāni tānyāhanane gajānāmādhoraṇairāśvabhicoditāni |</l>
          <l>anyonyamāpeturabhīritāni vātena vṛndāni yathā ghanānām || 6 ||</l>
        </lg>
        <lg n="007">
          <l>vegena nāgānabhisṛtya nāgā madānmadaśyāmamukhānviṣāṇaiḥ |</l>
          <l>lohābhinaddhairbisakāṇḍagauraiḥ śambūkadeśe-r-abhijaghnurājau || 7 ||</l>
        </lg>
        <lg n="008">
          <l>prasārya hastānabhitaśca keciddānānugandhaṃ dviradābhiseruḥ |</l>
          <l>ādhoraṇairaṅkuśapādavāgbhirāvidhyamānāpi madābhidṛptāḥ || 8 ||</l>
        </lg>
        <lg n="009">
          <l>chinnāni peturniśitaiḥ kṣurapraiḥ samucchritānyātapavāraṇāni |</l>
          <l>citrāḥ patākā vividhā dhvajāśca paraspareṇāhanane gajebhyaḥ || 9 ||</l>
        </lg>
        <lg n="010">
          <l>yodhā nipetuḥ pariniṣṭananto viddhāḥ śarairmarmasu devatābhiḥ |</l>
          <l>saphenamāsyai rudhiraṃ vamanto dhanūṃṣi sajjāni karairdadhānāḥ || 10 ||</l>
        </lg>
        <lg n="011">
          <l>nāgā nipetuḥ parito 'bhipadmā marmātigairbāṇavarairvibhinnāḥ |</l>
          <l>devībhirājau ditijādhipānāṃ vātābhinunnā iva gaṇḍaśailāḥ || 11 ||</l>
        </lg>
        <lg n="012">
          <l>mātaṅgamukhyānpatitānparāsūnraṇājire nīlagirīndrakalpān |</l>
          <l>gandhena nāgāḥ samadāḥ parītya vinamya kiṃcidvadanairvineduḥ || 12 ||</l>
        </lg>
        <lg n="013">
          <l>chinnāni vaktrāṇi sakuṇḍalāni bhujāḥ saśastrāśca sucandanāktāḥ |</l>
          <l>peturgajebhyo 'surayūthapānāṃ devībhirājau niśitaiḥ kṣurapraiḥ || 13 ||</l>
        </lg>
        <lg n="014">
          <l>cukūjuruccaiḥ parito dhanūṃṣi vinedurāhatya surārimukhyāḥ |</l>
          <l>vipusphururjyāḥ parikṛṣya muktāḥ śarābhividdhāśca gajā niṣeduḥ || 14 ||</l>
        </lg>
        <lg n="015">
          <l>nāgaiḥ patadbhirviśikhābhividdhaiḥ samucchritorudhvajacārupṛṣṭhaiḥ |</l>
          <l>āstīryate bhūranilapranunnaiḥ satālavṛkṣairiva śailapādaiḥ || 15 ||</l>
        </lg>
        <lg n="016">
          <l>nāgā gajānāhanane 'bhijaghnurdaityāśca devīrditijāṃśca devyaḥ |</l>
          <l>daityā gajendrāndviradāśca daityānkruddhāḥ saroṣānabhisṛtya tatra || 16 ||</l>
        </lg>
        <lg n="017">
          <l>śastrābhitaptaiḥ patitaiḥ samantānmātaṅgavṛndairgirisānukalpaiḥ |</l>
          <l>saṃcārayogyā na babhūva bhūmirāyodhane devatadānavānām || 17 ||</l>
        </lg>
        <lg n="018">
          <l>abhyarditāni svabalāni dṛṣṭvā devībhirājau nihatadvipāni |</l>
          <l>sumbho nisumbhaśca samājabhūmimājagmaturdaityapatī rathasthau || 18 ||</l>
        </lg>
        <lg n="019">
          <l>agresaraiḥ pattituraṃganāgairvrātaiśca devadviṣatāmupetau |</l>
          <l>visphārayantau dhanuṣī vicitre yuddhāya yattau parighorubāhū || 19 ||</l>
        </lg>
        <lg n="020">
          <l>jñātvā tayorāgamanaṃ tadānīṃ devī calatpiṅgalakesarāḍhyān |</l>
          <l>saṃcodayāmāsa rathasya siṃhānvisphārayantī samare dhanūṃṣi || 20 ||</l>
        </lg>
        <lg n="021">
          <l>jyāniṃ javasyātha turaṃgamānāṃ madapramoṣaṃ ca mahādvipānām |</l>
          <l>cetovimohaṃ suravidviṣāṃ ca cāpasvanenaiva cakāra devī || 21 ||</l>
        </lg>
        <lg n="022">
          <l>ājau samāsthāya paraṃ prayatnaṃ śarāḥ surāṇāṃ ripubhiḥ samastāḥ |</l>
          <l>aprāpya devīṃ patitāḥ pṛthivyāṃ parājayaṃ prāhurivāsurāṇām || 22 ||</l>
        </lg>
        <lg n="023">
          <l>gabhastibhiḥ sthāvarajaṅgamāni vyāpnoti yadvatsavitā dineṣu |</l>
          <l>tadvaccharaughairditijādhipānāṃ raṇājire vyāpa balāni devī || 23 ||</l>
        </lg>
        <lg n="024">
          <l>nipeturāśu vyasavasturaṃgamā vicaskhalurmattagajāḥ kṣaranmadāḥ |</l>
          <l>cakampire yodhavarāḥ suradviṣāṃ samaṃ samastāḥ samare śarāhatāḥ || 24 ||</l>
        </lg>
        <lg n="025">
          <l>arcirbhiriddhairjvalito yathānalaḥ kakṣāṇi śuṣkāni dahatyavāritaḥ |</l>
          <l>dīptaiḥ śaraughaiḥ samare 'maradviṣāṃ sainyāni tadvatpradadāha kauśikī || 25 ||</l>
        </lg>
        <lg n="026">
          <l>chāyāṃ yathā sthāvarajaṅgamānāṃ madhyaṃdine 'lpāṃ kurute vivasvān |</l>
          <l>devī tathā tāṃ dhvajinīṃ ripūṇāmalpāvaśiṣṭāṃ samare cakāra || 26 ||</l>
        </lg>
        <lg n="027">
          <l>āhūya devīmatha dānavādhipau visphārya cāpe mahatī 'bhiseratuḥ |</l>
          <l>tīkṣṇaiḥ supatrairviśikhaiśca kauśikīṃ saṃchādayāmāsaturāhavājire || 27 ||</l>
        </lg>
        <lg n="028">
          <l>cāpeṣu yantryāṃ hariṣu dhvajeṣu mahābhujau krodhaparītacittau |</l>
          <l>daityeśvarau saṃyati devatāyā nicakhnaturbāṇavarānsupatrān || 28 ||</l>
        </lg>
        <lg n="029">
          <l>daityeśvarāstānatha sāyakaughānacintayitvā ripudarpahantrī |</l>
          <l>vivyādha daityau yudhi rukmapuṅkhaiḥ suparvabhirbāṇavaraiḥ supatraiḥ || 29 ||</l>
        </lg>
        <lg n="030">
          <l>daityāvapīṣūnavicintya śūrau gade pragṛhyojjvalacārughaṇṭe |</l>
          <l>udbhrāmya yatnātiśayena devyā raṇājire cikṣipaturbṛhatyau || 30 ||</l>
        </lg>
        <lg n="031">
          <l>te vyomni bāṇaiḥ śataśo nikṛtya suparvabhirhāṭakacārupuṅkhaiḥ |</l>
          <l>ciccheda devī kavace vicitre tayoḥ kṣuraprairaparaiḥ śitāgraiḥ || 31 ||</l>
        </lg>
        <lg n="032">
          <l>jaghāna cāśvānatha sārathī ca dhvajau ca citrau rathayoścakarta |</l>
          <l>cakhāna cānyānapi sā pṛṣatkānsuradviṣormarmasu hemapuṅkhān || 32 ||</l>
        </lg>
        <lg n="033">
          <l>sumbho nisumbhaśca rathāvapāsya daityeśvarau bāṇavarābhitaptau |</l>
          <l>ādāya nistriṃśavarau tadānīmutpetaturvyoma śitāsinīlam || 33 ||</l>
        </lg>
        <lg n="034">
          <l>drutataramabhisṛtya grīvayoḥ sampragṛhya |</l>
          <l>vigatabhayaviṣādaiḥ stūyamānā munīndraiḥ || 34 ||</l>
        </lg>
        <lg n="035">
          <l>sapadi vihatavīryau piṣṭasarvāṅgasandhī |</l>
          <l>kṣititalamabhitastau petaturdaityasiṃhau || 35 ||</l>
        </lg>
        <trailer>iti skandapurāṇe ṣaṭṣaṣṭo 'dhyāyaḥ || </trailer>
      </div>
      <div n="067" type="chapter">
        <p>sanatkumāra uvāca |</p>
        <lg n="001">
          <l>ājagmuḥ kauśikīṃ draṣṭumatha vindhyaṃ divaukasaḥ |</l>
          <l>ādityā vasavo rudrā marutvānmaruto 'śvinau || 1 ||</l>
        </lg>
        <lg n="002">
          <l>dharmāṅgirośanodakṣavasiṣṭhabhṛgukaśyapāḥ |</l>
          <l>pulastyapulahāgastyasanakātrisanandanāḥ || 2 ||</l>
        </lg>
        <lg n="003">
          <l>apsaroyakṣagandharvāḥ siddhā nāgamahoragāḥ |</l>
          <l>upavedāśca yajñāśca vedā vidyāḥ sarasvatī || 3 ||</l>
        </lg>
        <lg n="004">
          <l>samudrāḥ saritaḥ śailāstīrthāni vividhāni ca |</l>
          <l>mātaro lokapālāśca nakṣatrāṇi dhruvo grahāḥ || 4 ||</l>
        </lg>
        <lg n="005">
          <l>athocurdevatā devīṃ dyutimatyo mahādyutim |</l>
          <l>prahṛṣṭā hṛṣṭamanasāmāsīnāmasuradviṣaḥ || 5 ||</l>
        </lg>
        <lg n="006">
          <l>dānavendrau mahāsattvau tvayā trailokyakaṇṭakau |</l>
          <l>nighnatyā devi lokānāṃ duḥkhaśalyamapākṛtam || 6 ||</l>
        </lg>
        <lg n="007">
          <l>ṛṣayaḥ pāvanaṃ devi havirjuhvanti sāmpratam |</l>
          <l>chandāṃsyadhīyate coccairācaranti vratāni ca || 7 ||</l>
        </lg>
        <lg n="008">
          <l>yajño 'yamadhunā viprairījyate bahudakṣiṇaḥ |</l>
          <l>uṭajeṣu ca viśvastā munayaḥ śerate sukham || 8 ||</l>
        </lg>
        <lg n="009">
          <l>āsate nirbhayā devi santaḥ sanmārgamāśritāḥ |</l>
          <l>āvirbhūtaḥ punarloke vicchinnaḥ satkriyāpathaḥ || 9 ||</l>
        </lg>
        <lg n="010">
          <l>lokapālāḥ śirāṃsyuccaistvatprasādācca bibhrati |</l>
          <l>pṛktaḥ puṣparajobhiśca sukho vāti samīraṇaḥ || 10 ||</l>
        </lg>
        <lg n="011">
          <l>jalāni devi saritaḥ svacchāni śiśirāṇi ca |</l>
          <l>tvatprasādānmahāyoge vahanti vigataklamāḥ || 11 ||</l>
        </lg>
        <lg n="012">
          <l>idānīṃ ca punarjātā girayo girijātmaje |</l>
          <l>vijvarāḥ śiśirasvādunirjharodakavāhinaḥ || 12 ||</l>
        </lg>
        <lg n="013">
          <l>phaṇānsvastikacakrāṅkānuccairdadhati bhoginaḥ |</l>
          <l>udanvantaśca viśvāsādidānīṃ sukhamāsate || 13 ||</l>
        </lg>
        <lg n="014">
          <l>bhramantyapsaraso devi tvatprasādācca sāmpratam |</l>
          <l>saceto vimale vyomni vilāsālasalocanāḥ || 14 ||</l>
        </lg>
        <lg n="015">
          <l>siddhāṅganāśca sevante viśvastā devi sāmpratam |</l>
          <l>śikhareṣu mahīdhrāṇāmutphullāṃścandanadrumān || 15 ||</l>
        </lg>
        <lg n="016">
          <l>svabhāvānmadhupānācca raktalolavilocanāḥ |</l>
          <l>vicarantyadhunā yakṣā gandhamādanasānuṣu || 16 ||</l>
        </lg>
        <lg n="017">
          <l>sukhaṃ bibharti vasudhāmidānīṃ vigataklamaḥ |</l>
          <l>śeṣaḥ phaṇaiḥ svaratnāṃśuvitānapariveṣibhiḥ || 17 ||</l>
        </lg>
        <lg n="018">
          <l>mātā tvamasi lokānāṃ bhītānāmabhayapradā |</l>
          <l>vṛṇu devi varāniṣṭānabhiṣicyasva cācyute || 18 ||</l>
        </lg>
        <lg n="019">
          <l>evamuktā surairdevī prāha kiṃcitsmayanniva |</l>
          <l>icchāmi pitaraṃ draṣṭumasamagrendumaulinam || 19 ||</l>
        </lg>
        <lg n="020">
          <l>suprasannaṃ prasannāṃ ca jananīṃ śailanandanām |</l>
          <l>pitṛbhyāṃ cābhyanujñātāmabhiṣekṣyatha māṃ tataḥ || 20 ||</l>
        </lg>
        <lg n="021">
          <l>evamuktāḥ surā dadhyuravyagramanasā tadā |</l>
          <l>sapatnīkaṃ mahādevamamitadyutipauruṣam || 21 ||</l>
        </lg>
        <lg n="022">
          <l>atha te dadṛśurdevā devadevamumāpatim |</l>
          <l>tejasāmiva sarveṣāṃ saṃghātaṃ purataḥ sthitam || 22 ||</l>
        </lg>
        <lg n="023">
          <l>jaṭānāṃ prāntababhrūṇāṃ śirasā bhāramunnatam |</l>
          <l>bibhrāṇaṃ jvalitaṃ vahniṃ dīptānāmarciṣāmiva || 23 ||</l>
        </lg>
        <lg n="024">
          <l>karpūrabhaṅgagaureṇa snātaṃ puṇyena bhasmanā |</l>
          <l>prāntahemalatājālaṃ raupyaṃ girimivocchritam || 24 ||</l>
        </lg>
        <lg n="025">
          <l>tejasā svena tejāṃsi tiraskurvandivaukasām |</l>
          <l>madhyaṃdine pradīpānāmarcīṃsīva divākaraḥ || 25 ||</l>
        </lg>
        <lg n="026">
          <l>sudhāmbusyandinīṃ tanvīmekataḥ pariveṣiṇīm |</l>
          <l>dadhānaṃ maulinā kiñcitkuṭilāmaindavīṃ kalām || 26 ||</l>
        </lg>
        <lg n="027">
          <l>vijihmanakharāṃ gurvīṃ dhūsarāṃ bhasmareṇunā |</l>
          <l>saiṃhīṃ vasānamālambāmīṣadbhaṅgavatīṃ tvacam || 27 ||</l>
        </lg>
        <lg n="028">
          <l>churitopāntakāyena phaṇaratnamarīcibhiḥ |</l>
          <l>mahatā bhogapatinā vakṣaḥsthalavisarpiṇā || 28 ||</l>
        </lg>
        <lg n="029">
          <l>bhavānīṃ cāsya pārśvasthāṃ dīpyamānāṃ svatejasā |</l>
          <l>vasānāmaṃśukaṃ raktaṃ kalpapādapasambhavam || 29 ||</l>
        </lg>
        <lg n="030">
          <l>mandāramālāmutphullāṃ mattālikulasevitām |</l>
          <l>dadhānāmuttamāṅgena svareṇūtkarapiñjarām || 30 ||</l>
        </lg>
        <lg n="031">
          <l>svaḥśilpighaṭitaiścitrai ratnāṃśupariveṣibhiḥ |</l>
          <l>śātakumbhamayaiḥ ślāghyairbhūṣitāṃ bhūṣaṇottamaiḥ || 31 ||</l>
        </lg>
        <lg n="032">
          <l>bibhratīṃ rucirāṃ śuddhāṃ śaraccandrāṃśunirmalām |</l>
          <l>śirodharaṇyā mahatīmekāvalimanuttamām || 32 ||</l>
        </lg>
        <lg n="033">
          <l>athotthāya surāḥ sarve kauśikī cānatānanā |</l>
          <l>tayoścaraṇapadmeṣu nipetustuṣṭamānasāḥ || 33 ||</l>
        </lg>
        <lg n="034">
          <l>athodvīkṣya mahādevaḥ kauśikīmidamabravīt |</l>
          <l>ajeyā sarvabhūtānāṃ mahāyogā mahādyutiḥ |</l>
          <l>vicariṣyasi lokāṃstvaṃ sarvatrāpratighātinī || 34 ||</l>
        </lg>
        <lg n="035">
          <l>imāśca devatāḥ sarvāstvatprasādādanindite |</l>
          <l>---------------- ---------------- || 35 ||</l>
        </lg>
        <lg n="036">
          <l>bhaktyā balyupahāraiśca pūjayiṣyanti mānavāḥ |</l>
          <l>varadā cāpi bhaktānāṃ bhaviṣyasi sadānaghe || 36 ||</l>
        </lg>
        <lg n="037">
          <l>abhiṣicyasva ca kṣipraṃ surairasurasūdani |</l>
          <l>kṛtsnaṃ rakṣa ca bhūrlokaṃ pūjyamānā sadāvyaye || 37 ||</l>
        </lg>
        <lg n="038">
          <l>śarvāṇī ca pariṣvajya mūrdhni cāghrāya kauśikīm |</l>
          <l>prāha prītā mahābhāgā matprasādādbhaviṣyasi || 38 ||</l>
        </lg>
        <lg n="039">
          <l>arcayanti yathā māṃ ca surā yakṣā mahoragāḥ |</l>
          <l>gandharvā munayaḥ siddhāstathā tvāmapyanindite |</l>
          <l>arcayiṣyanti sarvatra bhaktāḥ stoṣyanti cāvyaye || 39 ||</l>
        </lg>
        <lg n="040">
          <l>evaṃ tasyai varāndattvā girijāvṛṣabhadhvajau |</l>
          <l>namaskṛtau tadā devairantardadhaturavyayau || 40 ||</l>
        </lg>
        <lg n="041">
          <l>athendro viśvakarmāṇamādideśa tadā prabhuḥ |</l>
          <l>sudharmeva sabhā divyā kriyatāmiha sāmpratam || 41 ||</l>
        </lg>
        <lg n="042">
          <l>ṛtūṃśca sarvāṃstatretthamādideśa śatakratuḥ |</l>
          <l>nānāpuṣpotkaraiḥ kṣipraṃ bhūmiḥ samyagvibhūṣyatām || 42 ||</l>
        </lg>
        <lg n="043">
          <l>kṣupagulmalatāvṛkṣapuṣpareṇusugandhayaḥ |</l>
          <l>ākṣipanto manāṃsyatra sukhā vāntu samīraṇāḥ || 43 ||</l>
        </lg>
        <lg n="044">
          <l>siñcantu vāribhiḥ puṇyairvindhyaprasthaṃ payomucaḥ |</l>
          <l>tāraṃ nadantu śikhinaḥ prahṛṣṭāḥ sarvatodiśaḥ || 44 ||</l>
        </lg>
        <lg n="045">
          <l>nṛtyantu paritaścitrā darśayantaḥ pṛthagvidhān |</l>
          <l>rasānbhāvānvilāsāṃśca sarve cāpsarasāṃ gaṇāḥ || 45 ||</l>
        </lg>
        <lg n="046">
          <l>pratisāryāśu vīṇāśca gandharvā madhurasvarāḥ |</l>
          <l>layatālasamaṃ geyaṃ gāyantu ca samantataḥ || 46 ||</l>
        </lg>
        <lg n="047">
          <l>āhanyantāṃ samantācca devadundubhayo bhṛśam |</l>
          <l>pāṇibhiḥ kaṭhinaistūrṇaṃ citrarūpā mahāsvanāḥ || 47 ||</l>
        </lg>
        <lg n="048">
          <l>mandānilasamuddhūtā līnālikulapaṅktayaḥ |</l>
          <l>patantvasminpradeśe ca divyāḥ kusumavṛṣṭayaḥ || 48 ||</l>
        </lg>
        <lg n="049">
          <l>ucchrayantāṃ samantācca patākāścitramūrtayaḥ |</l>
          <l>dhvajāśca vividhākārā hemadaṇḍāḥ susaṃskṛtāḥ || 49 ||</l>
        </lg>
        <lg n="050">
          <l>athāśu nirmime tatra viśvakarmā mahādyutiḥ |</l>
          <l>nānāratnojjvalastambhāṃ vicitramaṇivedikām || 50 ||</l>
        </lg>
        <lg n="051">
          <l>vajrasphaṭikaniryūhāṃ jāmbūnadamayīṃ śubhām |</l>
          <l>indranīlorusopānāṃ muktādāmāvalambinīm || 51 ||</l>
        </lg>
        <lg n="052">
          <l>sadhvajāṃ sapatākāṃ ca ghaṇṭāsvananināditām |</l>
          <l>taponiyamayajñānāṃ sākṣātsiddhimivodgatām || 52 ||</l>
        </lg>
        <lg n="053">
          <l>bhinnakālāni puṣpāni dadṛśurdevatāstadā |</l>
          <l>samaṃ supuṇyagandhāni vicitrāṇi bahūni ca || 53 ||</l>
        </lg>
        <lg n="054">
          <l>puṣpakiñjalkagarbhāśca sukhasparśāḥ sugandhayaḥ |</l>
          <l>nādayanto muhurghaṇṭā vavustatra samīraṇāḥ || 54 ||</l>
        </lg>
        <lg n="055">
          <l>pragītāḥ suragandharvā nanṛtuścāpsarogaṇāḥ |</l>
          <l>ṛṣayastuṣṭuvurgīrbhiḥ puṇyābhiḥ kauśikīṃ tadā || 55 ||</l>
        </lg>
        <lg n="056">
          <l>sarvaratnauṣadhairgandhaiḥ pūrṇāḥ puṇyaiśca vāribhiḥ |</l>
          <l>ānītāstatra kalaśā hemaratnamayāḥ śubhāḥ || 56 ||</l>
        </lg>
        <lg n="057">
          <l>padmarāgamayaiḥ siṃhaiścaturbhirvajrakesaraiḥ |</l>
          <l>ucchvasadbhiriva śrīmaduhyamānaṃ hiraṇmayam || 57 ||</l>
        </lg>
        <lg n="058">
          <l>sarvaratnaprabhājālakhacitopāntamaṇḍalam |</l>
          <l>kalpayāmāsa devyāśca viśvakarmā varāsanam || 58 ||</l>
        </lg>
        <lg n="059">
          <l>stutibhirjayaśabdaiśca stūyamānā samantataḥ |</l>
          <l>ṛṣibhirdevatābhiśca devadevasutā tataḥ || 59 ||</l>
        </lg>
        <lg n="060">
          <l>tasminsiṃhāsane divye niṣasādātha kauśikī |</l>
          <l>kṛtasvastyayanā vipraiḥ suhute jātavedasi || 60 ||</l>
        </lg>
        <lg n="061">
          <l>vasānā vāsasī śukle kalpadrumasamudbhave |</l>
          <l>muktādāmāvabaddhāṅgī śuklasraganulepanā || 61 ||</l>
        </lg>
        <lg n="062">
          <l>tataḥ saptarṣayo viṣṇurdharmo yajñaḥ prajāpatiḥ |</l>
          <l>ādityāḥ kaśyapo rudrā lokapālā hutāśanāḥ || 62 ||</l>
        </lg>
        <lg n="063">
          <l>śailendrāḥ pṛthivī gaṅgā candramā maruto 'śvinau |</l>
          <l>samudrā vasavo lakṣmī sandhyā kīrtiḥ sarasvatī || 63 ||</l>
        </lg>
        <lg n="064">
          <l>nāgendrā vihageśāśca vividhāśca saridvarāḥ |</l>
          <l>ādāya kalaśānsarvānabhyaṣiñcanta kauśikīm || 64 ||</l>
        </lg>
        <lg n="065">
          <l>pūrṇendubimbapratimaṃ ratnadaṇḍaṃ mahādyutim |</l>
          <l>jagrāha ca tataśchattraṃ svayameva śatakratuḥ || 65 ||</l>
        </lg>
        <lg n="066">
          <l>cāmarairhemadaṇḍaiśca dīrghaiścandrāṃśunirmalaiḥ |</l>
          <l>vījayāmāsurāyastairlokapālāstadāvyayām || 66 ||</l>
        </lg>
        <lg n="067">
          <l>uvāca ca tataḥ śrīmānkauśikīṃ pākaśāsanaḥ |</l>
          <l>pāhi kṛtsnāṃ bhuvaṃ devi bhaginī tvaṃ mamāvyaye || 67 ||</l>
        </lg>
        <lg n="068">
          <l>bhaktānanugṛhāṇeśe jahi cāmarakaṇṭakān |</l>
          <l>vicarasva samastāṃśca lokānsiddhagaṇārcitā || 68 ||</l>
        </lg>
        <lg n="069">
          <l>tridaśagaṇasametaḥ śubhraloloruhāraḥ |</l>
          <l>salilabharavinamrānambuvāhānsamantāt || 69 ||</l>
        </lg>
        <lg n="070">
          <l>ya imaṃ śṛṇuyānnityaṃ paṭhedvā satsamāgame |</l>
          <l>iha loke sukhaṃ prāpya sa yāti paramāṃ gatim || 70 ||</l>
        </lg>
        <trailer>iti skandapurāṇe saptaṣaṣṭo 'dhyāyaḥ || </trailer>
      </div>
      <div n="068" type="chapter">
        <p>sanatkumāra uvāca |</p>
        <lg n="001">
          <l>atha tā devatā devī kauśikī dehasambhavāḥ |</l>
          <l>nyaveśayanmahābhāgā deśeṣu nagareṣu ca || 1 ||</l>
        </lg>
        <lg n="002">
          <l>bahuputrāṃ pralambāṃ ca laṅkāyāṃ saṃnyaveśayat |</l>
          <l>lambauṣṭhīṃ vṛṣadaṃśāṃ ca kiṃnarīṃ caiva siṃhale || 2 ||</l>
        </lg>
        <lg n="003">
          <l>gokarṇe revatīṃ devīṃ pāṇḍyeṣu mukhamaṇḍikām |</l>
          <l>ābhīreṣu śivāṃ caiva śāntiṃ ca varaṇātaṭe || 3 ||</l>
        </lg>
        <lg n="004">
          <l>vatsagulme prabhāṃ devīṃ lakṣmīṃ kolagirāvapi |</l>
          <l>upakāṃ pārasīkeṣu vāyasīṃ yavaneṣu ca || 4 ||</l>
        </lg>
        <lg n="005">
          <l>pracaṇḍāṃ ca tukhāreṣu kausaleṣu ca lambikām |</l>
          <l>jayāṃ ca vijayāṃ caiva svapure saṃnyaveśayat || 5 ||</l>
        </lg>
        <lg n="006">
          <l>prabhāvatī kaliṅgeṣu jayantī nāgasāhvaye |</l>
          <l>kāśmīreṣu sthitā ṣaṣṭhī saramā malayeṣu ca || 6 ||</l>
        </lg>
        <lg n="007">
          <l>pūtanāṃ ca suvīreṣu mṛtyuṃ piṣṭapure tathā |</l>
          <l>koṭīvarṣe bahumāṃsāṃ pauṇḍreṣu kaṭapūtanām || 7 ||</l>
        </lg>
        <lg n="008">
          <l>aspṛṣṭāṃ madhyadeśe tu kiṃnarīṃ barbareṣu ca |</l>
          <l>vārāṇasyāṃ nirāyāsāṃ citraghaṇṭāṃ ca kauśikī |</l>
          <l>mahākālīṃ mahākāle vānarīṃ śabareṣu ca || 8 ||</l>
        </lg>
        <lg n="009">
          <l>śeṣāśca devatāḥ sarvā grāmeṣu nagareṣu ca |</l>
          <l>karvaṭeṣu mahīdhreṣu kauśikī saṃnyaveśayat || 9 ||</l>
        </lg>
        <lg n="010">
          <l>kasyacittvatha kālasya svarṇākṣe hi mahātapāḥ |</l>
          <l>yatra viṣṇurvarāṃl lebhe devamārādhya śaṃkaram |</l>
          <l>cakraṃ sudarśanaṃ nāma dviṣatāmantakopamam || 10 ||</l>
        </lg>
        <lg n="011">
          <l>ṛṣirāste mahābhāgaḥ śaradvānnāma gautamaḥ |</l>
          <l>tasya yajñaṃ jagāmātha devī tena nimantritā || 11 ||</l>
        </lg>
        <lg n="012">
          <l>tasyāstatrāgamaṃ jñātvā sūnuḥ sumbhasya vīryavān |</l>
          <l>ājagāmāśu taṃ deśaṃ mahiṣo nāma dānavaḥ || 12 ||</l>
        </lg>
        <lg n="013">
          <l>susaṃhataḥ pṛthūrasko mahāgrīvaḥ suvāladhiḥ |</l>
          <l>vakraśṛṅgaḥ pṛthukhuro viśālocchritamastakaḥ || 13 ||</l>
        </lg>
        <lg n="014">
          <l>baddhavairāśayaḥ krūro mahāsattvo 'tidurjayaḥ |</l>
          <l>vajraniṣpeṣaparuṣaṃ nardamāno mahāsvanaḥ || 14 ||</l>
        </lg>
        <lg n="015">
          <l>añjanādrisamaprakhyo yuyutsurbaladarpitaḥ |</l>
          <l>devyāḥ panthānamāvṛtya dānavendrasutaḥ sthitaḥ || 15 ||</l>
        </lg>
        <lg n="016">
          <l>vijñāya tasyāgamanaṃ yogeśā vindhyavāsinī |</l>
          <l>jagāma tvaritā tatra yatrāsau dānavādhamaḥ || 16 ||</l>
        </lg>
        <lg n="017">
          <l>atha dṛṣṭvā sa tāṃ devīṃ krodhādraktatarekṣaṇaḥ |</l>
          <l>abhyājagāma vegena yatnamāsthāya dānavaḥ || 17 ||</l>
        </lg>
        <lg n="018">
          <l>udvāladhistīkṣṇaviṣāṇakoṭiḥ supīnavakṣāḥ kaṭhinordhvakarṇaḥ |</l>
          <l>abhyāpatadguggulutāmranetro javena devīmasitādrikalpaḥ || 18 ||</l>
        </lg>
        <lg n="019">
          <l>taṃ kauśikī vīkṣya tadāpatantaṃ daityendraputraṃ mahiṣaṃ saroṣam |</l>
          <l>cukrodha tāmrāyatacārunetrā sthitā dharaṇyāmasurendrahantrī || 19 ||</l>
        </lg>
        <lg n="020">
          <l>abhyetya tāṃ dānavarājasūnurbalena mattaḥ parameṇa devīm |</l>
          <l>abhyāhanadvakṣasi lolahāre śṛṅgeṇa śakrāyudhakarkaśena || 20 ||</l>
        </lg>
        <lg n="021">
          <l>viṣahya taṃ tasya tadā prahāraṃ jagrāha śṛṅge mahiṣaṃ kareṇa |</l>
          <l>udbhrāmya coccaiḥ paritaḥ saroṣā nyapātayadbhūmitale śvasantam || 21 ||</l>
        </lg>
        <lg n="022">
          <l>udgṛhya sā vāladhimindraśatroḥ kṛtvā ca pādaṃ śirasi prasahya |</l>
          <l>triśūlamādāya bibheda pṛṣṭhe vyayojayaccāsubhirāśu daityam || 22 ||</l>
        </lg>
        <lg n="023">
          <l>mahiṣamatha nihatya prauḍhadarpaṃ tadānīm |</l>
          <l>dharaṇidharamagacchatkauśikī svaṃ nivāsam || 23 ||</l>
        </lg>
        <trailer>iti skandapurāṇe 'ṣṭaṣaṣṭo 'dhyāyaḥ || </trailer>
      </div>
      <div n="069" type="chapter">
        <p>vyāsa uvāca |</p>
        <lg n="001">
          <l>bhagavansarvalokajña pitāmahasamadyute |</l>
          <l>tapaḥ kṛtvā tadā devī puṣkalaṃ himavatsutā || 1 ||</l>
        </lg>
        <lg n="002">
          <l>varaṃ yathepsitaṃ labdhvā brahmaṇo gauravarṇatām |</l>
          <l>kimanyadakarodvipra tapaso 'nte mahāmune || 2 ||</l>
        </lg>
        <lg n="003">
          <l>somanandī ca śārdūlaḥ kimavāpa varaṃ śubham |</l>
          <l>etanme pṛcchato brūhi bhaktāya praṇatāya ca || 3 ||</l>
        </lg>
        <p>sanatkumāra uvāca |</p>
        <lg n="004">
          <l>namaskṛtvā mahādevaṃ paramaṃ brahma śāśvatam |</l>
          <l>yaṃ paṭhanti sadā sāṃkhyāḥ puruṣaṃ pañcaviṃśakam || 4 ||</l>
        </lg>
        <lg n="005">
          <l>yoginaścaiva ṣaḍviṃśaṃ brahmādyāśca divaukasaḥ |</l>
          <l>praṇamya parayā bhaktyā śirasā taṃ trilocanam || 5 ||</l>
        </lg>
        <lg n="006">
          <l>gauryā samāgamo vyāsa śaṃkarasya yathābhavat |</l>
          <l>tatpravakṣyāmi te sarvaṃ śṛṇu yogavidāṃ vara || 6 ||</l>
        </lg>
        <lg n="007">
          <l>tasminhimavataḥ śṛṅge tapaḥ kṛtvā suduṣkaram |</l>
          <l>gaurāṅgī sā tadā bhūtvā śuddhahemasamaprabhā |</l>
          <l>darśane śaṃkarasyātha śarvāṇī matimādadhe || 7 ||</l>
        </lg>
        <lg n="008">
          <l>mandaraṃ girimāgamya sahitā somanandinā |</l>
          <l>apaśyadbhavane bharturdvāramūle samāsthitam |</l>
          <l>nandinaṃ gaṇapaṃ devī dīptapaṭṭisadhāriṇam || 8 ||</l>
        </lg>
        <lg n="009">
          <l>tato nandīśvaraṃ dṛṣṭvā bhaktaṃ premṇā girīndrajā |</l>
          <l>ehi vatsa cirāddṛṣṭastvamityuktavatī tadā || 9 ||</l>
        </lg>
        <lg n="010">
          <l>nandī samprekṣya tāṃ cāpi gaurāṅgīṃ hemasaprabhām |</l>
          <l>harṣeṇa mahatā yuktaḥ pādayorapatadbhṛśam |</l>
          <l>praṇamya sa tadā dhīmānastuvatparvatātmajām || 10 ||</l>
        </lg>
        <lg n="011">
          <l>namaḥ siddhyai mahādevyai rataye gataye namaḥ |</l>
          <l>tvaṃ kriyā kāraṇaṃ tvaṃ ca prakṛtirmuktireva ca || 11 ||</l>
        </lg>
        <lg n="012">
          <l>kāntirdyutistathā tuṣṭiḥ śāntiḥ svastyayanaṃ param |</l>
          <l>dakṣiṇā niyatirmṛtyuḥ sandhyā vidyudahaḥ kṣapā || 12 ||</l>
        </lg>
        <lg n="013">
          <l>pṛthivī kauśikī śrīśca śarvāṇī śarvavallabhā |</l>
          <l>gaṇamātāditiścaiva pavitrā vindhyavāsinī || 13 ||</l>
        </lg>
        <lg n="014">
          <l>kṛṣṇā kātyāyanī gaurī bhūtamātā tatheśvarī |</l>
          <l>bhava devi prasannā me bhaktasya praṇatasya ca || 14 ||</l>
        </lg>
        <lg n="015">
          <l>atha devī tadā dṛṣṭvā nandinaṃ pādayornatam |</l>
          <l>provāca varadāsmīti sa ca vavre varaṃ śubham || 15 ||</l>
        </lg>
        <lg n="016">
          <l>prasannā nityameva tvameṣo 'stu vara-m-uttamaḥ |</l>
          <l>evamastviti sā procya praviveśāyatekṣaṇā || 16 ||</l>
        </lg>
        <lg n="017">
          <l>agrato 'syā yayau nandī somanandī ca pṛṣṭhataḥ |</l>
          <l>candralekhā tayormadhye grahayoriva sā babhau || 17 ||</l>
        </lg>
        <lg n="018">
          <l>dūrādeva samālokya devadevo mudānvitaḥ |</l>
          <l>ājagāma mahātejāḥ saṃbhramotphullalocanaḥ |</l>
          <l>papāta pādayordevī devadevasya dhīmataḥ || 18 ||</l>
        </lg>
        <lg n="019">
          <l>atha devastadāyātāṃ devīṃ girivarātmajām |</l>
          <l>tāmuvāca suraśreṣṭhaḥ samālokya muhurmuhuḥ || 19 ||</l>
        </lg>
        <lg n="020">
          <l>diṣṭyāsi prītavadanā diṣṭyā ca saphalaṃ tapaḥ |</l>
          <l>diṣṭyā cedaṃ varaṃ varṇaṃ gauraṃ kanakasaprabham || 20 ||</l>
        </lg>
        <lg n="021">
          <l>priyaṃ naḥ sarvathā devi paramaṃ yattvamāgatā |</l>
          <l>pratijñāṃ pūrayitveha śārdūlo 'yaṃ kutaśca te || 21 ||</l>
        </lg>
        <lg n="022">
          <l>evamuktā tadā devī bhartrā praṇayapeśalam |</l>
          <l>kathayāmāsa devāya sarvaṃ caritamātmanaḥ || 22 ||</l>
        </lg>
        <p>devyuvāca |</p>
        <lg n="023">
          <l>prāgahaṃ yattvayā deva kṛṣṇavarṇeti bhāṣitā |</l>
          <l>tadā manyuparītāṅgī gauravarṇasamīpsayā || 23 ||</l>
        </lg>
        <lg n="024">
          <l>himavacchikharaṃ gatvā tapo 'haṃ mahadāsthitā |</l>
          <l>cintayantī sadaiva tvāmekapādena saṃsthitā || 24 ||</l>
        </lg>
        <lg n="025">
          <l>yasminneva dine tatra tapo 'haṃ samupāśritā |</l>
          <l>tasminnevaiṣa śārdūlaḥ somanandī mamāgrataḥ |</l>
          <l>vyatiṣṭhata mahādeva bhaktyā paramayā yutaḥ || 25 ||</l>
        </lg>
        <lg n="026">
          <l>divyaṃ varṣasahasraṃ tu tapoyuktāhamāsthitā |</l>
          <l>tāvantaṃ kālameṣo 'pi mamātiṣṭhatsamīpataḥ |</l>
          <l>stabdhalāṅgūlanetrāsyo nirāhāro vilokayan || 26 ||</l>
        </lg>
        <lg n="027">
          <l>āgatastapasaścānte brahmā mahyaṃ varapradaḥ |</l>
          <l>tamahaṃ pūrvamasyārthe varamaprārthayaṃ vibho || 27 ||</l>
        </lg>
        <lg n="028">
          <l>tenāyamamaro deva jarāśokavivarjitaḥ |</l>
          <l>mamaivānucaraḥ pārśve kṛto yogī ca śaṃkara |</l>
          <l>varṇaṃ cedamadānmahyaṃ tavādeśātpitāmahaḥ || 28 ||</l>
        </lg>
        <p>deva uvāca |</p>
        <lg n="029">
          <l>parituṣṭo 'smi te devi varaṃ vṛṇu yathepsitam |</l>
          <l>mṛgendro 'yaṃ gaṇaśreṣṭhaḥ somanandī mahābalaḥ || 29 ||</l>
        </lg>
        <lg n="030">
          <l>yādṛśo mama nandīśastādṛśaste bhaviṣyati |</l>
          <l>yadanyadbrūhi tatsarvaṃ kariṣyāmi tava priye || 30 ||</l>
        </lg>
        <p>devyuvāca |</p>
        <lg n="031">
          <l>yasmindeśe mahādeva tapaścaritamuttamam |</l>
          <l>taṃ bhūyo 'pi tvayā sārdhaṃ draṣṭumicchāmi śaṃkara || 31 ||</l>
        </lg>
        <lg n="032">
          <l>evamuktaḥ sa pārvatyā provāca parameśvaraḥ |</l>
          <l>rocate cārusarvāṅgi gantuṃ tatra mamāvyaye |</l>
          <l>ramyaṃ taddhimavacchṛṅgaṃ taptaṃ yatra tapastvayā || 32 ||</l>
        </lg>
        <lg n="033">
          <l>nandinaṃ sa tadāhūya gaṇapāṃśca sahasraśaḥ |</l>
          <l>jagāma sahito devyā himavantaṃ mahāgirim || 33 ||</l>
        </lg>
        <lg n="034">
          <l>devairvidyādharaiḥ siddhairgandharvairmunisattamaiḥ |</l>
          <l>vandyamāno 'sakṛddevaḥ stūyamānaśca sarvataḥ || 34 ||</l>
        </lg>
        <lg n="035">
          <l>nādinaṃ vṛṣamārūḍhaḥ prakrīḍitagaṇeśvaraḥ |</l>
          <l>himavadgirimāgamya taṃ pradeśamupāgamat || 35 ||</l>
        </lg>
        <lg n="036">
          <l>sa taṃ śikharamāsādya ramyaṃ dhātuvibhūṣitam |</l>
          <l>tutoṣa paramaprīto reme ca sagaṇeśvaraḥ || 36 ||</l>
        </lg>
        <lg n="037">
          <l>āgataṃ tamatho dṛṣṭvā mūrtimānacalastadā |</l>
          <l>upatasthe mahādevaṃ praṇipatya kṛtāñjaliḥ || 37 ||</l>
        </lg>
        <lg n="038">
          <l>kṛtvā tadarghakuṇḍaṃ tu tasmiñchikharasattame |</l>
          <l>varadānena śailendramanugṛhṇatpinākadhṛk || 38 ||</l>
        </lg>
        <lg n="039">
          <l>amaro jarayā tyaktaḥ sarvaduḥkhavivarjitaḥ |</l>
          <l>abhedyaścaiva vajreṇa matprasādādbhaviṣyasi || 39 ||</l>
        </lg>
        <lg n="040">
          <l>puṇyastvamacalaśreṣṭha bhavitā pāpamocanaḥ |</l>
          <l>gaurīśikhara ityeva loke khyātiṃ gamiṣyasi || 40 ||</l>
        </lg>
        <lg n="041">
          <l>dūrādeva nagaśreṣṭha dṛṣṭvā tvāmucchritaṃ janāḥ |</l>
          <l>sarvapāpairvimokṣyanti yāsyanti ca parāṃ gatim || 41 ||</l>
        </lg>
        <lg n="042">
          <l>trirātramuṣito yastvāmabhiruhya śucivrataḥ |</l>
          <l>dṛṣṭvā gaurīmathābhyarcya brāhmaṇaṃ tarpayiṣyati |</l>
          <l>nārī vātha naro vāpi lokaṃ gauryāḥ sa yāsyati || 42 ||</l>
        </lg>
        <lg n="043">
          <l>yaśceha tyakṣyate prāṇānniyamena samāhitaḥ |</l>
          <l>sa gāṇapatyaṃ samprāpya mayā sārdhaṃ cariṣyati |</l>
          <l>gauryāścātraiva sāṃnidhyaṃ sarvadā te bhaviṣyati || 43 ||</l>
        </lg>
        <lg n="044">
          <l>tamityuktvā nagaśreṣṭhaṃ devadevastrilocanaḥ |</l>
          <l>pārvatyā sahitastatra paricakrāma sarvataḥ || 44 ||</l>
        </lg>
        <lg n="045">
          <l>athāpaśyacchilāṃ vyāsa sauvarṇāṃ maṇibhūṣitām |</l>
          <l>kathayāmāsa tāṃ devyai śilāṃ paśyeti sa prabhuḥ || 45 ||</l>
        </lg>
        <lg n="046">
          <l>tamāha devī deveśamiha taptaṃ mayā tapaḥ |</l>
          <l>priyametanmama sthānaṃ somanandina eva ca || 46 ||</l>
        </lg>
        <lg n="047">
          <l>atha tāmanujagrāha śilāṃ prītyā bhavastadā |</l>
          <l>śucirasyāṃ nirāhārastrirātraṃ yaḥ kariṣyati |</l>
          <l>bhavettaptaṃ tapastena lokaṃ ca tava yāsyati || 47 ||</l>
        </lg>
        <lg n="048">
          <l>ekapādena yo martyastiṣṭhedekamahaḥ śuciḥ |</l>
          <l>tapanābhimukho bhūtvā tvadbhaktastvatparāyaṇaḥ |</l>
          <l>so 'pi yāsyati te lokaṃ gaṇapaśca bhaviṣyati || 48 ||</l>
        </lg>
        <lg n="049">
          <l>prāṇānparityajedyaśca śilāyāmiha dustyajān |</l>
          <l>so 'pi taptatapā bhūtvā brahmalokaṃ gamiṣyati || 49 ||</l>
        </lg>
        <lg n="050">
          <l>imaṃ ca parvatoddeśamāspadaṃ somanandinaḥ |</l>
          <l>yo 'bhigacchedahorātraṃ so 'pi nandisamo bhavet || 50 ||</l>
        </lg>
        <lg n="051">
          <l>athāpṛcchatpunardevaḥ pārvatīṃ vicaranprabhuḥ |</l>
          <l>kathametāni kuṇḍāni babhūvuriha śailaje |</l>
          <l>evaṃ pṛṣṭā punardevī vākyametajjagāda ha || 51 ||</l>
        </lg>
        <lg n="052">
          <l>yadāhamāgatā deva tapastaptumiha prabho |</l>
          <l>stanayoḥ prasrute dhāre mahatyau me tadāsakṛt |</l>
          <l>ete tābhyāṃ kṛte kuṇḍe sitatoye mahāplave || 52 ||</l>
        </lg>
        <lg n="053">
          <l>tapastaptumalaṃkārānahaṃ tyaktavatī yadā |</l>
          <l>tadā tebhyaḥ srutā deva jaladhārāpataddrutam |</l>
          <l>tayā hīdaṃ mahatkuṇḍaṃ dvitīyaṃ me kṛtaṃ śubham || 53 ||</l>
        </lg>
        <lg n="054">
          <l>brahmaṇaśca yadā labdhaṃ gauravarṇatvamuttamam |</l>
          <l>śarīrānme tadā deva kṛṣṇā kośī vyaniṣkramat |</l>
          <l>tasyāṃ kośyāṃ samutpannametatkuṇḍaṃ tṛtīyakam || 54 ||</l>
        </lg>
        <lg n="055">
          <l>asminpradeśe deveśa tvāmabhyarcya yathāvidhi |</l>
          <l>havirbhirmantrayuktābhiragnikāryaṃ kṛtaṃ mayā || 55 ||</l>
        </lg>
        <lg n="056">
          <l>imāni pādapasthāni valkalāni samāsate |</l>
          <l>idaṃ kṛṣṇājinaṃ śubhraṃ sthāpitaṃ tatpurā mayā || 56 ||</l>
        </lg>
        <lg n="057">
          <l>atha śrutvā mahādevaḥ pārvatyā vacanaṃ prabhuḥ |</l>
          <l>pratyuvāca tadā devīṃ prītyā paramayā yutaḥ || 57 ||</l>
        </lg>
        <lg n="058">
          <l>stanatoyena ye pūrṇe tava kuṇḍe śaśiprabhe |</l>
          <l>stanakuṇḍeti tenaite yāsyete khyātimuttamām || 58 ||</l>
        </lg>
        <lg n="059">
          <l>upavāsī naro yo 'tra snātvābhyarcya ca devatāḥ |</l>
          <l>tarpayitvā pitṝnsarvānbrāhmaṇānbhojayiṣyati |</l>
          <l>tadbhavedakṣayaṃ tasya gaṇaścaiva bhaviṣyati || 59 ||</l>
        </lg>
        <lg n="060">
          <l>alaṃkārātsrutā dhārā yeyaṃ tava varānane |</l>
          <l>eṣālaṃkāradhāreti nāmnā khyātiṃ gamiṣyati || 60 ||</l>
        </lg>
        <lg n="061">
          <l>asyāṃ snātvā naro yastu pitṝnsaṃtarpayiṣyati |</l>
          <l>akṣayaṃ tadbhavecchrāddhamaśvamedhaṃ ca vindati || 61 ||</l>
        </lg>
        <lg n="062">
          <l>nīlatoyamidaṃ yatte mahatkuṇḍaṃ śubhodakam |</l>
          <l>nīlakuṇḍamiti khyātimetatsarvatra yāsyati || 62 ||</l>
        </lg>
        <lg n="063">
          <l>yo 'sminniyamavānsnātvā tarpayetpitṛdevatāḥ |</l>
          <l>tasyākṣayaṃ bhavetsarvaṃ pāpebhyaśca pramucyate || 63 ||</l>
        </lg>
        <lg n="064">
          <l>mṛtaśca sa naro devi yatra tatra yathā tathā |</l>
          <l>kauśikyā vindhyavāsinyā mahāgaṇapatirbhavet || 64 ||</l>
        </lg>
        <lg n="065">
          <l>agnikāryamiha snātvā yaḥ kuryādbrāhmaṇaḥ śuciḥ |</l>
          <l>agnihotraṃ hutaṃ tena bhaveddvādaśavārṣikam || 65 ||</l>
        </lg>
        <lg n="066">
          <l>evamuktvā mahādevaḥ protthāya munisattama |</l>
          <l>gṛhītvā pādapasthāni valkalāni tadā prabhuḥ |</l>
          <l>nadī bhaveti samprocya cikṣepa prahasanniva || 66 ||</l>
        </lg>
        <lg n="067">
          <l>tānyabhūvaṃstadā vyāsa nadī svacchajalā śubhā |</l>
          <l>taṭajairvividhairvṛkṣairhaṃsacakrāhvaśobhitā || 67 ||</l>
        </lg>
        <lg n="068">
          <l>tāmuvāca suraśreṣṭhaḥ puṇyatoyavahāṃ nadīm |</l>
          <l>cīrebhyaḥ prasṛtā yasmāttvamatra saritāṃ varā |</l>
          <l>loke puṇyatamā tasmānniścīreti bhaviṣyasi || 68 ||</l>
        </lg>
        <lg n="069">
          <l>tvayi snātvā naraḥ kṣipraṃ sarvapāpairvimucyate |</l>
          <l>pitṝnsaṃtarpayedyastu śrāddhaṃ tasyākṣayaṃ bhavet || 69 ||</l>
        </lg>
        <lg n="070">
          <l>kapilāṃ cātra yo dadyādbrāhmaṇāya samāhitaḥ |</l>
          <l>gosahasraphalaṃ tasya bhaviṣyati varānane || 70 ||</l>
        </lg>
        <lg n="071">
          <l>agramāruhya yasmāttvamatra taptavatī tapaḥ |</l>
          <l>agrāraṇyamiti khyātimetadyāsyati sarvataḥ || 71 ||</l>
        </lg>
        <lg n="072">
          <l>mahatphalaṃ mahāpuṇyaṃ sarvasiddhipradaṃ śubham |</l>
          <l>pañcayojanasaṃkhyātaṃ gaurīśikharamuttamam || 72 ||</l>
        </lg>
        <lg n="073">
          <l>ihopoṣya śuciḥ snātvā bhaktyā paramayā yutaḥ |</l>
          <l>dehabhedaṃ samāsādya vimānastho virājate || 73 ||</l>
        </lg>
        <lg n="074">
          <l>kṛṣṇājinaṃ mahāpuṇyaṃ sarvapāpaharaṃ tava |</l>
          <l>idaṃ drakṣyati yo vipraḥ svargastasya na durlabhaḥ || 74 ||</l>
        </lg>
        <lg n="075">
          <l>yatphalaṃ naimiśāraṇye puṣkareṣu ca yatphalam |</l>
          <l>tadeva labhate devi dṛṣṭvā kṛṣṇājinaṃ dvijaḥ || 75 ||</l>
        </lg>
        <lg n="076">
          <l>vatsyāmi caiva satataṃ tvayā sārdhamiha priye |</l>
          <l>āvāmiha sthitau devi yo 'rcayiṣyati mānavaḥ |</l>
          <l>āvayorgaṇapo bhūtvā jagatsa vicariṣyati || 76 ||</l>
        </lg>
        <lg n="077">
          <l>evaṃ nagendraṃ sa tadānugṛhya munīndra sārdhaṃ girirājaputryā |</l>
          <l>devaiḥ sasiddhairanugamyamānaḥ śarvaḥ punarmandaramājagāma || 77 ||</l>
        </lg>
        <trailer>iti skandapurāṇa ekonasaptato 'dhyāyaḥ || </trailer>
      </div>
    </body>
  </text>
</TEI>
