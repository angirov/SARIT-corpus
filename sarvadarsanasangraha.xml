<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title type="main">Sarvadarśanasaṃgraha</title>
        <title type="sub">A SARIT edition</title>
        <editor>as edited by Vasudev Shastri Abhyankar, 1924</editor>
        <respStmt>
          <persName>Johannes Bronkhorst</persName>
          <resp>Creation of machine-readable version.</resp>
        </respStmt>

      </titleStmt>

      <publicationStmt>
        <authority>SARIT: Search and Retrieval of Indic Texts</authority>
        <availability status="restricted">
          <p>Copyright Notice</p>
          <p>Copyright 2021 SARIT and Johannes Bronkhorst</p>

          <p>
            <ref target="http://creativecommons.org/licenses/by-sa/4.0/" type="licence">Distributed
              by <ref target="http://sarit.indology.info" type="url">SARIT</ref> under a Creative
              Commons Attribution-ShareAlike 4.0 International License. </ref>
          </p>
          <p>Under this licence, you are free <list>
              <item>to Share — to copy, distribute and transmit the work</item>
              <item>to Remix — to adapt the work </item>
            </list></p>
          <p>Under the following conditions:</p>
          <p>
            <list>
              <item>Attribution — You must attribute the work in the manner specified by the author
                or licensor (but not in any way that suggests that they endorse you or your use of
                the work).</item>
              <item>Share Alike — If you alter, transform, or build upon this work, you may
                distribute the resulting work only under the same or similar license to this
                one.</item>
            </list>
          </p>
          <p>More information and fuller details of this license are given on the Creative Commons
            website.</p>
          <p>SARIT assumes no responsibility for unauthorised use that infringes the rights of any
            copyright owners, known or unknown.</p>
        </availability>
        <date>2021</date>

      </publicationStmt>

      <sourceDesc>

        <bibl>
          <title>Śrīmatsāyaṇamādhavācāryapraṇītaḥ 
            Sarvadarśanasaṃgrahaḥ</title>
          <editor>Vasudev Shastri Abhyankar</editor>
          <publisher>Bhandarkar Oriental Research Institute</publisher>
          <pubPlace>Poona</pubPlace>
          <date>1924</date>
          <note>With corrections.</note>
          <note>Scanned copy at <span target="http://n2t.net/ark:13960/t70w00c70">ark:/13960/t70w00c70</span>.</note>
        </bibl>

      </sourceDesc>
    </fileDesc>


    <encodingDesc>
      <projectDesc>
        <p>This is the transcribed text of Abhyankar’ edition, corrected in the light of texts that
          have been incorrectly quoted or for other reasons. In such cases Abhyankar’s text is
          mentioned in a footnote, often with an explanation why the change is necessary. The
          resulting text is the one underlying <persName ana="Johannes Bronkhorst" when="2021-07-06"
            >my</persName> forthcoming translation of the Sarvadarśanasaṃgraha.</p>


        <p>Abbreviations</p>

        <p>
          <list>
            <item>A Sarvadarśanasaṃgraha, Abhyankar edition</item>
            <item>ASS Sarvadarśanasaṃgraha, Ānandāśrama edition, Pune 1906, reprint 1950</item>
            <item>IV Sarvadarśanasaṃgraha, ed. Paṇḍita Iśwarachandra Vidyáságara, Calcutta
              1858.</item>
          </list>
        </p>

        <p> Primary and secondary literature referred to in the notes:</p>

        <p>
          <list>
            <item>Bhattacharya, Ramkrishna. 2011. “mṛtānāmapi jantūnām ...” In: <hi
                rendition="simple:italic">Studies on the Cārvāka / Lokāyata</hi> (London - New York
              - Delhi: Anthem Press) pp. 213-218.</item>
            <item>Brunner, Hélène. 1981. &quot;Un chapitre du Sarvadarśanasaṃgraha: le
              Śaivadarśana.&quot; <hi rendition="simple:italic">Mélanges Chinois et Bouddhiques</hi>
              20 (<hi rendition="simple:italic">Tantric and Taoist Studies in Honour of R. A.
                Stein</hi>, ed. Michael Strickmann, vol. I): 96-140.</item>
            <item>Hara, Minoru. 1958. &quot;Nakulīśa-pāśupata-darśanam.&quot; <hi
                rendition="simple:italic">Indo-Iranian Journal</hi> 2: 8-32.</item>
            <item>Subrahmanya Sastri, A. 1961. <hi rendition="simple:italic">Prakaraṇa Pañcikā of
                Sri Śālikanātha Miśra with Nyāya-Siddhi.</hi> Edited with introduction and notes.
              Banaras: Banaras Hindu University. (Banaras Hindu University Darśana Series,
              4.)</item>
            <item>Tatia, Nathmal. 1994. <hi rendition="simple:italic">Tattvārtha Sūtra: That Which
                Is</hi>. HarperCollins Publishers.</item>
            <item>Torella, Raffaele. 1980. &quot;Due capitoli del Sarvadarśanasaṃgraha: Śaivadarśana
              e Pratyabhijñādarśana.&quot; <hi rendition="simple:italic">Rivista degli Studi
                Orientali</hi> 53, 3-4: 361-410.</item>
            <item>Torella, Raffaele. 2011. &quot;From the Sarvadarśanasaṃgraha: The
              Pratyabhijñā-darśana.&quot; In: <hi rendition="simple:italic">The Philosophical
                Traditions of India. An appraisal</hi> (Varanasi: Indica Books) pp. 212-223.</item>
            <item>Vivanti, Maria Pia. 1975. <hi rendition="simple:italic">Il &quot;Kiraṇāgama&quot;.
                Testo e traduzione del &quot;Vidyāpāda&quot;</hi>. Napoli: Istituto Orientale di
              Napoli. (Supplemento n. 3 agli ANNALI: vol. 35 (1975), fasc. 2.)</item>
            <item><hi rendition="simple:italic">Bhāmatī</hi> of Vācaspati Miśra. See <hi
                rendition="simple:italic">Brahmasūtra-Śāṅkarabhāṣya</hi>.</item>
            <item><hi rendition="simple:italic">Brahmasūtra-Śāṅkarabhāṣya</hi>. Edited, with the
              commentaries <hi rendition="simple:italic">Bhāṣyaratnaprabhā</hi> of Govindānanda, <hi
                rendition="simple:italic">Bhāmatī</hi> of Vācaspati Miśra, and <hi
                rendition="simple:italic">Nyāyanirṇaya</hi> of Ānandagiri, by J. L. Shastri. Delhi:
              Motilal Banarsidass. 1980; reprint 1996.</item>
            <item><hi rendition="simple:italic">Kiraṇāgama</hi>. See Vivanti 1975.</item>
            <item><hi rendition="simple:italic">Mṛgendrāgama</hi>. In: <hi rendition="simple:italic"
                >Mṛgendratantram (vidyā-yoga-pādau) Śrīnārāyaṇakaṇṭha-kṛta-ṭīkopetam</hi>. Ed.
              Madhusudan Kaul. Mumbai. 1930.</item>
            <item><hi rendition="simple:italic">Prakaraṇapañcikā</hi> of Śālikanātha Miśra. See
              Subrahmanya Sastri 1961.</item>
            <item><hi rendition="simple:italic">Prameyakamalamārtaṇḍa</hi> of Prabhācandra. Ed.
              Mahendra Kumar Shastri. Third edition. Delhi: Sri Satguru Publications. 1990.</item>
            <item><hi rendition="simple:italic">Rasārṇava</hi>. Ed. Praphulla Candra Rāy &amp; Hariś
              Candra Kaviratna. Calcutta: The Asiatic Society, 1910. Reprint 1985.</item>
            <item><hi rendition="simple:italic">Śālistambasūtra</hi>. In: <hi
                rendition="simple:italic">Mahāyānasūtrasaṃgraha</hi>, vol. 1. Ed. P. L. Vaidya.
              Darbhanga: Mithila Institute. 1961. (Buddhist Sanskrit Texts, 17.) P. 100-106.</item>
            <item><hi rendition="simple:italic">Ślokavārttika</hi> of Kumārila Bhaṭṭa. Edited, with
              the commentary <hi rendition="simple:italic">Nyāyaratnākara</hi> of Pārthasārathi
              Miśra, by Swāmī Dvārikādāsa Śāstrī. Varanasi: Ratna Publications. 1978. (Ratnabharati
              Series — 3.)</item>
            <item><hi rendition="simple:italic">Taittirīya Āraṇyaka</hi>. Ed. Bābāśāstrī Phaḍake.
              Pune: Ānandāśrama. 1981.</item>
            <item><hi rendition="simple:italic">Tattvamuktākalāpa</hi> of Veṅkaṭanātha Deśika.
              Edited, with his <hi rendition="simple:italic">Sarvārthasiddhi</hi>, by Rāma Miśra
              Śāstrī. Kāśī: Medical Hall. 1900.</item>
            <item><hi rendition="simple:italic">Tattvārthasūtra</hi>. See Tatia 1994.</item>
            <item><hi rendition="simple:italic">Vedāntakalpataru</hi> of Amalānanda. Ed. Râmaśâstrî
              Tailaṅga. 2 parts. Benares: E. J. Lazarus. 1897. (Vizianagram Sanskrit Series,
              13.)</item>
            <item><hi rendition="simple:italic">Yogavārttika</hi> of Vijñānabhikṣu. In: Yogasūtra +
              Bhāṣya, edited, with Vācaspatimiśra's <hi rendition="simple:italic"
                >Tattvavaiśāradī</hi> and Vijñānabhikṣu's <hi rendition="simple:italic"
                >Yogavārttika</hi>, by Nārāyaṇa Miśra (Varanasi: Bharatiya Vidya Prakashan,
              1971).</item>
          </list>
        </p>

      </projectDesc>

      <p>The published edition from which this e-text was transcribed is printed in the Devanāgarī
        script. The electronic text below is in a lossless transliteration using the Latin alphabet.
        The transliteration scheme used is the IAST (<ref
          target="http://en.wikipedia.org/wiki/International_Alphabet_of_Sanskrit_Transliteration"
          >The International Alphabet of Sanskrit Transliteration</ref>). IAST differs in small ways
        from ISO 15919, but is preferred by most working Sanskrit scholars. Conversion of this file
        to ISO 15919 can be achieved by performing the following replacements throughout the file:
          <code> ṛ -> r̥ and ṃ -> ṁ </code>
      </p>

    </encodingDesc>

    <revisionDesc>

      <change when="2021-07-06" who="Johannes Bronkhorst">Supplied a MS Word docx file of this
        etext</change>
      <change when="2021-07-06" who="Dominik Wujastyk">Converted the file to TEI using Pandoc, and
        then edited the file for various extras like <tag>label</tag>, <tag>head</tag>,
          <tag>trailer</tag>etc.</change>

    </revisionDesc>

  </teiHeader>

  <text>

    <body>

      <div>

        <label>[l. 1.1]</label>

        <p>nityajñānāśrayaṃ vande niḥśreyasanidhiṃ śivam/</p>
        <p>yenaiva jātaṃ mahyādi tenaivedaṃ sakartṛkam //1//</p>
        <p>pāraṃ gataṃ sakaladarśanasāgarāṇām</p>
        <p>ātmocitārthacaritārthitasarvalokam/</p>
        <p>śrīśārṅgapāṇitanayaṃ nikhilāgamajñaṃ</p>
        <p>sarvajñaviṣṇugurum anvaham āśraye ’ham //2//</p>
        <p>śrīmatsāyaṇadugdhābdhikaustubhena mahaujasā/</p>
        <p>kriyate mādhavāryeṇa sarvadarśanasaṃgrahaḥ //3//</p>
        <p>pūrveṣām atidustarāṇi sutarām āloḍya śāstrāṇy asau</p>
        <p>śrīmatsāyaṇamādhavaḥ prabhur upanyāsyat satāṃ prītaye/</p>
        <p>dūrotsāritamatsareṇa manasā śṛṇvantu tat sajjanā</p>
        <p>mālyaṃ kasya vicitrapuṣparacitaṃ prītyai na saṃjāyate //4//</p>
        <p>cārvākadarśanam //1//</p>

        <label>[l. 1.13]</label>

        <p>atha kathaṃ parameśvarasya niḥśreyasapradatvam abhidhīyate/ bṛhaspatimatānusāriṇā
          nāstikaśiromaṇinā cārvākeṇa tasya dūrotsāritatvāt/ durucchedaṃ hi cārvākasya ceṣṭitam/
          prāyeṇa sarvaprāṇinas tāvat</p>
        <quote>
          <p>yāvajjīvaṃ sukhaṃ jīven nāsti mṛtyor agocaraḥ/</p>
          <p>bhasmībhūtasya dehasya punar āgamanaṃ kutaḥ//</p>
        </quote>
        <p>iti lokagāthām anurundhānā nītikāmaśāstrānusāreṇārthakāmāv eva puruṣārthau manyamānāḥ
          pāralaukikam artham apahnuvānāś cārvākamatam anuvartamānā evānubhūyante/ ata eva tasya
          cārvākamatasya lokāyatam ity anvartham aparaṃ nāmadheyam/</p>

        <label>[l. 1.23]</label>

        <p>tatra pṛthivyādīni bhūtāni catvāri tattvāni/ tebhya eva dehākārapariṇatebhyaḥ kiṇvādibhyo
          madaśaktivac caitanyam upajāyate/ teṣu vinaṣṭeṣu satsu svayaṃ vinaśyati/ tad āhuḥ:
          vijñānaghana evaitebhyo bhūtebhyaḥ samutthāya tāny evānuvinaśyati na pretya saṃjñāsti iti/
          taccaitanyaviśiṣṭadeha evātmā/ dehātirikta ātmani pramāṇābhāvāt/
          pratyakṣaikapramāṇavāditayānumānāder anaṅgīkāreṇa prāmāṇyābhāvāt/ aṅganādyāliṅganādijanyaṃ
          sukham eva puruṣārthaḥ/ na cāsya duḥkhasaṃbhinnatayā puruṣārthatvam eva nāstīti mantavyam/
          avarjanīyatayā prāptasya duḥkhasya parihāreṇa sukhamātrasyaiva bhoktavyatvāt/ tad yathā
          matsyārthī saśalkān sakaṇṭakān matsyān upādatte sa yāvad ādeyaṃ tāvad ādāya nivartate/
          yathā vā dhānyārthī sapalālāni dhānyāny āharati sa yāvad ādeyaṃ tāvad ādāya nivartate/
          tasmād duḥkhabhayān nānukūlavedanīyaṃ sukhaṃ tyaktum ucitam/ na hi mṛgāḥ santīti śālayo
          nopyante/ na hi bhikṣukāḥ santīti sthālyo nādhiśrīyante/ yadi kaścid bhīrur dṛṣṭaṃ sukhaṃ
          tyajet tarhi sa paśuvan mūrkho bhavet/ tad uktam:</p>
        <quote>
          <p>tyājyaṃ sukhaṃ viṣayasaṃgamajanma puṃsāṃ</p>
          <p>duḥkhopasṛṣṭam iti mūrkhavicāraṇaiṣā/</p>
          <p>vrīhīñ jihāsati sitottamataṇḍulāḍhyān</p>
          <p>ko nāma bhos tuṣakaṇopahitān hitārthī// iti</p>
        </quote>

        <label>[l. 1.43]</label>

        <p>nanu pāralaukikasukhābhāve bahuvittavyayaśarīrāyāsasādhye ´gnihotrādau vidyāvṛddhāḥ
          kathaṃ pravartiṣyanta iti cet tad api na pramāṇakoṭiṃ praveṣṭum īṣṭe/
          anṛtavyāghātapunaruktadoṣair dūṣitatayā vaidikaṃmanyaiṛ eva dhūrtabakaiḥ parasparaṃ
          karmakāṇḍaprāmāṇyavādibhir jñānakāṇḍasya jñānakāṇḍaprāmāṇyavādibhiḥ karmakāṇḍasya ca
          pratikṣiptatvena trayyā dhūrtapralāpamātratvenāgnihotrāder jīvikāmātraprayojanatvāt/ tathā
          cābhāṇakaḥ:</p>
        <quote>
          <p>agnihotraṃ trayo vedās tridaṇḍaṃ bhasmaguṇṭhanam/</p>
          <p>buddhipauruṣahīnānāṃ jīviketi bṛhaspatiḥ// iti</p>
        </quote>

        <label>[l. 1.52]</label>

        <p>ata eva kaṇṭakādijanyaṃ duḥkham eva narakaḥ/ lokasiddho rājā parameśvaraḥ/ dehocchedo
          mokṣaḥ/ dehātmavāde ca sthūlo ’haṃ kṛśo ’haṃ kṛṣṇo ’ham ityādi sāmānādhikaraṇyopapattiḥ/
          mama śarīram iti vyavahāro rāhoḥ śira ityādivad aupacārikaḥ/ tad etat sarvaṃ
          samagrāhi:</p>

        <label>[l. 1.56]</label>

        <quote>
          <p>aṅganāliṅganāj janyasukham eva pumarthatā/</p>
          <p>kaṇṭakādivyathājanyaṃ duḥkhaṃ niraya ucyate/ //1//</p>
          <p>lokasiddho bhaved rājā pareśo nāparaḥ smṛtaḥ/</p>
          <p>dehasya nāśo muktis tu na jñānān muktir iṣyate //2//</p>
          <p>atra catvāri bhūtāni bhūmivāryanalānilāḥ/</p>
          <p>caturbhyaḥ khalu bhūtebhyaś caitanyam upajāyate //3//</p>
          <p>kiṇvādibhyaḥ sametebhyo dravyebhyo madaśaktivat/</p>
          <p>ahaṃ sthūlaḥ kṛśo ´smīti sāmānādhikaraṇyataḥ //4//</p>
          <p>dehaḥ sthaulyādiyogāc ca sa evātmā na cāparaḥ/</p>
          <p>mama deho ´yam ity uktiḥ saṃbhaved aupacārikī //5// iti</p>
        </quote>

        <label>[l. 1.66]</label>

        <p>syād etat/ syād eṣa manoratho yady anumānādeḥ prāmāṇyaṃ na syāt/ asti ca prāmāṇyam/
          katham anyathā dhūmopalambhānantaraṃ dhūmadhvaje prekṣāvatāṃ pravṛttir upapadyeta/ nadyās
          tīre phalāni santīti vacanaśravaṇasamanantaraṃ phalārthināṃ nadītīre pravṛttir iti/</p>
        <p>tad etan manorājyavijṛmbhaṇam/ vyāptipakṣadharmatāśāli hi liṅgaṃ gamakam abhyugatam
          anumānaprāmāṇyavādibhiḥ/ vyāptiś cobhayavidhopādhividhuraḥ saṃbandhaḥ/ sa ca sattayā
          cakṣurādivan nāṅgabhāvaṃ bhajate/ kiṃ tu jñātatayā/ kaḥ khalu jñānopāyo bhavet/ na tāvat
          pratyakṣam/ tac ca bāhyam āntaraṃ vābhimatam/ na prathamaḥ/ tasya
          saṃprayuktaviṣayajñānajanakatvena bhavati prasarasaṃbhave ’pi bhūtabhaviṣyatos
          tadasaṃbhavena sarvopasaṃhāravatyā vyāpter durjñānatvāt/ na ca vyāptijñānaṃ sāmānyagocaram
          iti mantavyam/ vyaktyor avinābhāvābhāvaprasaṅgāt/ nāpi caramaḥ/ antaḥkaraṇasya
          bahirindriyatantratvena bāhye ’rthe svātantryeṇa pravṛttyanupapatteḥ/ tad uktam:</p>

        <label>[l. 1.80]</label>

        <quote>
          <p>cakṣurādyuktaviṣayaṃ paratantraṃ bahir manaḥ/ iti/</p>
        </quote>
        <p>nāpy anumānaṃ vyāptijñānopāyaḥ/ tatra tatrāpy evam ity anavasthādauḥsthyaprasaṅgāt/ nāpi
          śabdas tadupāyaḥ/ kāṇādamatānusāreṇānumāna evāntarbhāvāt/ anantarbhāve vā
          vṛddhavyavahārarūpaliṅgāvagatisāpekṣatayā prāguktadūṣaṇalaṅghanājaṅghālatvāt/
          dhūmadhūmadhvajayor avinābhāvo ´stīti vacanamātre manvādivad viśvāsābhāvāc ca/
          anupadiṣṭāvinābhāvasya puruṣasyārthāntaradarśanenārthāntarānumityabhāve
          svārthānumānakathāyāḥ kathāśeṣatvaprasaṅgāc ca kaiva kathā parārthānumānasya/ upamānādikaṃ
          tu dūrāpāstam/ teṣāṃ
          saṃjñāsaṃjñisaṃbandhādibodhakatvenānaupādhika-saṃbandhabodhakatvāsaṃbhavāt/</p>

        <label>[l. 1.90]</label>

        <p>kiṃ ca, upādhyabhāvo ´pi duravagamaḥ/ upādhīnāṃ pratyakṣatvaniyamāsaṃbhavena pratyakṣāṇām
          abhāvasya pratyakṣatve ´py apratyakṣāṇām abhāvasyāpratyakṣatayānumānādyapekṣāyām
          uktadūṣaṇānativṛtteḥ/ api ca sādhanāvyāpakatve sati sādhyasamavyāptir iti tallakṣaṇaṃ
          kakṣīkartavyam/ tad uktam:</p>

        <label>[l. 1.94]</label>

        <quote>
          <p>avyāptasādhano yaḥ sādhyasamavyāptir ucyate sa upādhiḥ/</p>
          <p>śabde ´nityatve<note>
              <p><hi rendition="simple:italic">'nityatve ]</hi> IV and v.l. in ASS; <hi
                  rendition="simple:italic">'nitye A.</hi></p>
            </note> sādhye sakartṛkatvaṃ ghaṭatvam aśravatāṃ ca/</p>
          <p>vyāvartayitum upāttāny atra kramato viśeṣaṇāni trīṇi/</p>
          <p>tasmād idam anavadyaṃ samāsametyādinoktam ācāryaiś ca// iti</p>
        </quote>

        <label>[l. 1.98]</label>

        <p>tatra vidhyadhyavasāyapūrvakatvān niṣedhādhyavasāyasyopādhijñāne jāte
          tadabhāvaviśiṣṭasaṃbandharūpavyāptijñānaṃ vyāptijñānādhīnaṃ copādhijñānam iti
          parasparāśrayavajraprahāradoṣo vajralepāyate/ tasmād avinābhāvasya durbodhatayā
          nānumānādyavakāśaḥ/ dhūmādijñānānantaram agnyādijñāne pravṛttiḥ pratyakṣamūlatayā bhrāntyā
          vā yujyate/ kvacit phalapratilambhas tu maṇimantrauṣadhādivad yādṛcchikaḥ/ atas tatsādhyam
          adṛṣṭādikam api nāsti/</p>
        <p>nanv adṛṣṭāniṣṭau jagadvaicitryam ākasmikaṃ syād iti cen</p>
        <p>na tad bhadram/ svabhāvād eva tadupapatteḥ/ tad uktam:</p>
        <quote>
          <p>agnir uṣṇo jalaṃ śītaṃ samasparśas tathānilaḥ/</p>
          <p>kenedaṃ citritaṃ tasmāt svabhāvāt tadvyavasthitiḥ// iti/</p>
        </quote>

        <label>[l. 1.109]</label>

        <p>tad etat sarvaṃ bṛhaspatināpy uktam:</p>
        <quote>
          <p>na svargo nāpavargo vā naivātmā pāralaukikaḥ/</p>
          <p>naiva varṇāśramādīnāṃ kriyāś ca phaladāyikāḥ //1//</p>
          <p>agnihotraṃ trayo vedās tridaṇḍaṃ bhasmaguṇṭhakam/</p>
          <p>buddhipauruṣahīnānāṃ jīvikā dhātṛnirmitā //2//</p>
          <p>paśuś cen nihataḥ svargaṃ jyotiṣṭome gamiṣyati/</p>
          <p>svapitā yajamānena tatra kasmān na hiṃsyate //3//</p>
          <p>mṛtānām api jantūnāṃ śrāddhaṃ cet tṛptikāraṇam/</p>
          <p>nirvāṇasya pradīpasya snehaḥ saṃvardhayec chikhām //4//</p>
          <p>gacchatām iha jantūnāṃ vyarthaṃ pātheyakalpanam/</p>
          <p>gehasthakṛtaśrāddhena pathi tṛptir avāritā //5//<note>
              <p>The second halves of verses 4 and 5 are absent from all earlier editions; see
                Bhattacharya 2011.</p>
            </note></p>
          <p>svargasthitā yadā tṛptiṃ gaccheyus tatra dānataḥ/</p>
          <p>prāsādasyoparisthānām atra kasmān na dīyate //6//</p>
          <p>yāvaj jīvet sukhaṃ jīved ṛṇaṃ kṛtvā ghṛtaṃ pibet/</p>
          <p>bhasmībhūtasya dehasya punar āgamanaṃ kutaḥ //7//</p>
          <p>yadi gacchet paraṃ lokaṃ dehād eṣa vinirgataḥ/</p>
          <p>kasmād bhūyo na cāyāti bandhusnehasamākulaḥ //8//</p>
          <p>tataś ca jīvanopāyo brāhmaṇair vihitas tv iha/</p>
          <p>mṛtānāṃ pretakāryāṇi na tv anyad vidyate kvacit //9//</p>
          <p>trayo vedasya kartāro bhaṇḍadhūrtaniśācarāḥ/</p>
          <p>jarbharīturpharītyādi paṇḍitānām vacaḥ smṛtam //10//</p>
          <p>aśvasyātra hi śiśnaṃ tu patnīgrāhyaṃ prakīrtitam/</p>
          <p>bhaṇḍais tadvat paraṃ caiva grāhyajātaṃ prakīrtitam //11//</p>
          <p>māṃsānāṃ khādanaṃ tadvan niśācarasamīritam // iti //</p>
        </quote>
        <p>tasmād bahūnāṃ prāṇinām anugrahārthaṃ cārvākamatam āśrayaṇīyam iti ramaṇīyam//</p>
        <trailer>iti sarvadarśanasaṃgrahe cārvākadarśanam//</trailer>


      </div>

      <div>

        <head>atha bauddhadarśanam //2//</head>

        <label>[l. 2.1]</label>

        <p>atra bauddhair abhidhīyate/ yad abhyadhāyi avinābhāvo durbodha iti tad asādhīyaḥ/
          tādātmyatadutpattibhyām avinābhāvasya sujñānatvāt/ tad uktam:</p>
        <quote>
          <p>kāryakāraṇabhāvād vā svabhāvād vā niyāmakāt/</p>
          <p>avinābhāvaniyamo ´darśanān na na darśanāt// iti/</p>
        </quote>

        <label>[l. 2.6]</label>

        <p>anvayavyatirekāv avinābhāvaniścāyakāv iti pakṣe sādhyasādhanayor avyabhicāro
          duravadhāraṇo bhavet/ bhūte bhaviṣyati vartamāne cānupalabhyamāne ´rthe vyabhicāraśaṅkāyā
          anivāraṇāt/</p>
        <p>nanu tathāvidhasthale tāvake ´pi mate vyabhicāraśaṅkā duṣparihāreti cet</p>
        <p>māivaṃ vocaḥ/ vināpi kāraṇaṃ kāryam utpadyatām ity evaṃvidhāyāḥ śaṅkāyā
          vyāghātāvadhikatayā nivṛttatvāt/ tad eva hy āśaṅkyeta yasminn āśaṅkyamāne vyāghātādayo
          nāvatareyuḥ/ tad uktam: vyāghātāvadhir āśaṅkā iti/ tasmāt tadutpattiniścayenāvinābhāvo
          niścīyate/ tadutpattiniścayaś ca kāryahetvoḥ
          pratyakṣopalambhānupalambhapañcakanibandhanaḥ/ (1) kāryasyotpatteḥ prāg anupalambhaḥ (2-3)
          kāraṇopalambhe saty upalambhaḥ (4-5) upalabdhasya paścāt kāraṇānupalambhād anupalambhaḥ
          iti pañcakāraṇyā dhūmadhūmadhvajayoḥ kāryakāraṇabhāvo niścīyate/ tathā tādātmyaniścayenāpy
          avinābhāvo niścīyate/ yadi śiṃśapā vṛkṣatvam atipatet svātmānam eva jahyād iti vipakṣe
          bādhakapravṛtteḥ/ apravṛtte tu bādhake bhūyaḥ sahabhāvopalambhe ´pi vyabhicāraśaṅkāyāḥ ko
          nivārayitā/ śiṃśapāvṛkṣayoś ca tādātmyaniścayo vṛkṣo ´yaṃ śiṃśapeti sāmānādhikaraṇyabalād
          upapadyate/ na hy atyantābhede tat saṃbhavati/ paryāyatvena yugapat prayogāyogāt/ nāpy
          atyantabhede/ gavāśvayor anupalambhāt/ tasmāt kāryātmānau kāraṇātmānāv anumāpayata iti
          siddham/</p>

        <label>[l. 2.25]</label>

        <p>yadi kaścit prāmāṇyam anumānasya nāṅgīkuryāt taṃ prati brūyāt/ anumānaṃ pramāṇaṃ na
          bhavatīty etāvanmātram ucyate tatra na kiṃcana sādhanam upanyasyata upanyasyate vā/ na
          prathamaḥ/ aśiraskavacanasyopanyāse sādhyāsiddheḥ/</p>
        <quote>
          <p>ekākinī pratijñā hi pratijñātaṃ na sādhayet/</p>
        </quote>
        <p>iti nyāyāt/ nāpi caramaḥ/ anumānaṃ pramāṇaṃ na bhavatīti bruvāṇena vacanapramāṇam
          anabhyupagacchatā tvayā svaparakīyaśāstre prāmāṇyenopagṛhītasya vacanasyopanyāse mama mātā
          vandhyetivad vyāghātāpātāt/ kiṃ ca pramāṇatadābhāsavyavasthāpanaṃ tatsamānajātīyatvād iti
          vadatā bhavataiva svīkṛtaṃ svabhāvānumānam/ paragatā vipratipattis tu vacanaliṅgeneti
          bruvatā kāryaliṅgakam anumānam/ anupalabdhyā kaṃcid arthaṃ
          pratiṣedhayatānupalabdhiliṅgakam anumānam/ tathā coktaṃ tathāgataiḥ:</p>
        <quote>
          <p>pramāṇāntarasāmānyasthiter anyadhiyo gateḥ/</p>
          <p>pramāṇāntarasadbhāvaḥ pratiṣedhāc ca kasyacit// iti/</p>
        </quote>
        <p>parākrāntaṃ cātra sūribhir iti granthabhūyastvabhayād uparamyate/</p>

        <label>[l. 2.41]</label>

        <p>te ca bauddhāś caturvidhayā bhāvanayā paramapuruṣārthaṃ kathayanti/ te ca
          mādhyamikayogācārasautrāntikavaibhāṣikasaṃjñābhiḥ prasiddhā bauddhā yathākramaṃ
          sarvaśūnyatvabāhyārthaśūnyatvabāhyārthānumeyatvabāhyārtha-pratyakṣatvavādān ātiṣṭhante/
          yady api bhagavān buddha eka eva bodhayitā tathāpi boddhavyānāṃ buddhibhedāc cāturvidhyam/
          yathā gato ´stam arka ity ukte jāracaurānūcānādayaḥ
          sveṣṭānusāreṇābhisaraṇaparasvaharaṇasadācaraṇādisamayaṃ budhyante/</p>
        <p>sarvaṃ kṣaṇikaṃ kṣaṇikaṃ duḥkhaṃ duḥkhaṃ svalakṣaṇaṃ svalakṣaṇaṃ śūnyaṃ śūnyam iti
          bhāvanācatuṣṭayam upadiṣtaṃ draṣṭavyam/</p>

        <label>[l. 2.48]</label>

        <p>tatra kṣaṇikatvaṃ nīlādikṣaṇānāṃ sattvenānumātavyaṃ yat sat tat kṣaṇikaṃ yathā
          jaladharapaṭalaṃ santaś cāmī bhāvā iti/ na cāyam asiddho hetuḥ/
          arthakriyākāritvalakṣaṇasya sattvasya nīlādikṣaṇānāṃ pratyakṣasiddhatvāt/ vyāpakavyāvṛttyā
          vyāpyavyāvṛttir iti nyāyena vyāpakakramākramavyāvṛttāv akṣaṇikāt sattvavyāvṛtteḥ
          siddhatvāc ca/ tac cārthakriyākāritvaṃ kramākramābhyām vyāptam/ na ca kramākramābhyām
          anyaḥ prakāraḥ saṃbhavati/</p>
        <quote>
          <p>parasparavirodhe hi na prakārāntarasthitiḥ/</p>
          <p>naikatāpi viruddhānām uktimātravirodhataḥ//</p>
        </quote>
        <p>iti nyāyena vyāghātasyodbhaṭatvāt/ tau ca kramākramau sthāyinaḥ sakāśād vyāvartamānāv
          arthakriyām api vyāvartayantau kṣaṇikatvapakṣa eva sattvaṃ vyavasthāpayata iti
          siddham/</p>

        <label>[l. 2.60]</label>

        <p>nanv akṣaṇikasyārthakriyākāritvaṃ kiṃ na syād iti cet</p>
        <p>tad ayuktam/ vikalpāsahatvāt/ tathā hi: vartamānārthakriyākaraṇakāle ´tītānāgatayoḥ kim
          arthakriyayoḥ sthāyinaḥ sāmarthyam asti no vā/</p>

        <p>i) ādye tayor anirākaraṇaprasaṅgaḥ/ samarthasya kṣepāyogāt/ yad yadā yatkaraṇasamarthaṃ
          tat tadā tat karoty eva yathā sāmagrī svakāryaṃ samarthaś cāyaṃ bhāva iti prasaṅgānumānāc
          ca/</p>
        <p>(ii) dvitīye kadāpi na kuryāt/ sāmarthyamātrānubandhitvād arthakriyākāritvasya/ yad yadā
          yan na karoti tat tadā tatrāsamarthaṃ yathā hi śilāśakalam aṅkure/ na caiṣa
          vartamānārthakriyākaraṇakāle vṛttavartiṣyamāṇe arthakriye karotīti tadviparyayāc ca/</p>
        <p>nanu kramavatsahakārilābhāt sthāyino ’tītānāgatayoḥ krameṇa karaṇam upapadyata iti
          cet</p>
        <p>tatredaṃ bhavān pṛṣṭo vyācaṣṭām/ sahakāriṇaḥ kiṃ bhāvasyopakurvanti na vā/</p>
        <p>(A) na cen nāpekṣaṇīyās te/ akiṃcitkurvatāṃ teṣāṃ tādarthyāyogāt/ [atha bhāvas taiḥ
          sahakāribhiḥ sahaiva kāryaṃ karotīti svabhāva iti cet/</p>
        <p>aṅga tarhi sahakāriṇo na jahyāt/ pratyuta palāyamānān api gale pāśena baddhvā kṛtyaṃ
          kāryaṃ kuryāt/ svabhāvasyānapāyāt/]<note>
            <p>This passage is situated immediately after the verse <hi rendition="simple:italic"
                >varṣātapābhyāṃ .</hi>.. in IV (p. 10).</p>
          </note></p>
        <p>(B) upakārakatvapakṣe so ’yam upakāraḥ kiṃ bhāvād bhidyate na vā/</p>
        <p>(B1) bhedapakṣa āgantukasyaiva tasya kāraṇatvaṃ syāt/ na bhāvasyākṣaṇikasya/
          āgantukātiśayānvayavyatirekānuvidhāyitvāt kāryasya/ tad uktam:</p>
        <quote>
          <p>varṣātapābhyāṃ kiṃ vyomnaś carmaṇy asti tayoḥ phalam/</p>
          <p>carmopamaś cet so ’nityaḥ khatulyaś ced asatphalaḥ// iti/</p>
        </quote>

        <label>[l. 2.80]</label>

        <p>kiṃ ca sahakārijanyo ´tiśayaḥ kim atiśayāntaram ārabhate na vā/ ubhayathāpi
          dūṣaṇapāṣāṇavarṣaṇaprasaṅgaḥ/ atiśayāntarārambhapakṣe bahumukhānavasthādauḥsthyam api
          syāt/ atiśaye janayitavye sahakāryantarāpekṣāyāṃ tatparamparāpāta ity ekānavasthāstheyā/
          tathā sahakāribhiḥ salilapavanādibhiḥ padārthasārthair ādhīyamāne bījasyātiśaye bījam
          utpādakam abhyupeyam/ aparathā tadabhāve ´py atiśayaḥ prādurbhavet/ bījaṃ cātiśayam
          ādadhānaṃ sahakārisāpekṣam evādhatte/ anyathā sarvadopakārāpattāv aṅkurasyāpi sadodayaḥ
          prasajyeta/ tasmād atiśayārtham apekṣyamāṇaiḥ sahakāribhir atiśayāntaram ādheyaṃ bīje/
          tasminn apy upakāre pūrvanyāyena sahakārisāpekṣasya bījasya janakatve
          sahakārisaṃpādyabījagatātiśayānavasthā prathamā vyavasthitā/</p>
        <p>athopakāraḥ kāryārtham apekṣyamāṇo ´pi bījādinirapekṣaṃ kāryaṃ janayati tatsāpekṣaṃ vā/
          prathame bījāder ahetutvam āpatet/ dvitīye ´pekṣyamāṇena bījādinopakāre ´tiśaya
          ādheyaḥ/evaṃ tatra tatrāpīti bījādijanyātiśayaniṣṭhātiśayaparamparāpāta iti
          dvitīyānavasthā sthirā bhavet/ evam apekṣyamāṇenopakāreṇa bījādau dharmiṇy upakārāntaram
          ādheyam ity upakārādheyabījāśrayātiśayaparamparāpāta iti tṛtīyānavasthāduravasthā
          syāt/</p>

        <p>(B2) atha bhāvād abhinno ´tiśayaḥ sahakāribhir ādhīyata ity abhyupagamyeta tarhi prācīno
          bhāvo ´natiśayātmā nivṛtto ´nyaś cātiśayātmā kurvadrūpādipadavedanīyo jāyata iti phalitaṃ
          mamāpi manorathadrumeṇa/ tasmāt krameṇākṣaṇikasyārthakriyā durghaṭā/</p>

        <label>(l. 2.101]</label>

        <p>nāpy akrameṇa ghaṭate/ vikalpāsahatvāt/ tathā hi/ yugapat sakalakāryakaraṇasamarthaḥ
          svabhāvas taduttarakālam anuvartate na vā/</p>
        <p>prathame tatkālavat kālāntare ´pi tāvat kāryakaraṇam āpatet/ dvitīye sthāyitvavṛttyāśā
          mūṣikabhakṣitabījādāv aṅkurādijananaprārthanām anuharet/</p>
        <p>yad viruddhadharmādhyastaṃ tan nānā yathā śītoṣṇe/ viruddhadharmādhyastaś cāyam iti
          jaladhare pratibandhasiddhiḥ/</p>
        <p>na cāyam asiddho hetuḥ/ sthāyini kālabhedena sāmarthyāsāmarthyayoḥ
          prasaṅgatadviparyayasiddhatvāt/ tatrāsāmarthyasādhakau prasaṅgatadviparyayau prāg uktau/
          sāmarthyasādhakāv abhidhīyete/</p>

        <label>[1) yad yadā yajjananāsamarthaṃ tat tadā tan na karoti yathā śilāśakalam aṅkuram/
          asamarthaś cāyaṃ vartamānārthakriyākaraṇakāle ´tītānāgatayor arthakriyayor iti prasaṅgaḥ/
          (2) yad yadā yat karoti tat tadā tatra samarthaṃ yathā sāmagrī svakārye/ karoti cāyam
          atītānāgatakāle tatkālavartinyāv arthakriye bhāva iti prasaṅgavyatyayo viparyayaḥ/</label>
        <p>tasmād vipakṣe kramayaugapadyavyāvṛttyā vyāpakānupalambhenādhigatavyatirekavyāptikaṃ
          prasaṅgatadviparyayabalād gṛhītānvayavyāptikaṃ ca sattvaṃ kṣaṇikatvapakṣa eva
          vyavasthāsyatīti siddham/ tad uktaṃ jñānaśriyā:</p>
        <p>(l. 2.117]</p>

        <quote>
          <p>yat sat tat kṣaṇikaṃ yathā jaladharaḥ santaś ca bhāvā amī</p>
          <p>sattā śaktir ihārthakarmaṇi miteḥ siddheṣu siddhā na sā/</p>
          <p>nāpy ekaiva vidhānyathā parakṛtenāpi kriyādir bhaved</p>
          <p>dvedhāpi kṣaṇabhaṅgasaṃgatir ataḥ sādhye ca viśrāmyati// iti/</p>
        </quote>

        <label>[l. 2.121]</label>

        <p>na ca kaṇabhakṣākṣacaraṇādipakṣakakṣīkāreṇa sattāsāmānyayogitvam eva sattvam iti
          mantavyam/ sāmānyaviśeṣasamavāyānām asattvaprasaṅgāt/ na ca tatra svarūpasattānibandhanaḥ
          sadvyavahāraḥ/ prayojakagauravāpatteḥ/ anugatatvānanugatatvavikalpaparāhateś ca/
          sarṣapamahīdharādiṣu vilakṣaṇeṣu kṣaṇeṣv anugatasyākārasya maṇiṣu sūtravad bhūtagaṇeṣu
          guṇavac cāpratibhāsanāc ca/ kiṃ ca sāmānyaṃ sarvagataṃ svāśrayasarvagataṃ vā/ prathame
          sarvavastusaṃkaraprasaṅgaḥ/ apasiddhāntāpattiś ca/ yataḥ proktaṃ praśastapādena
          svaviṣayasarvagatam iti/ kiṃ ca vidyamāne ghaṭe vartamānaṃ sāmānyam anyatra jāyamānena
          saṃbadhyamānaṃ tasmād āgacchat saṃbadhyate anāgacchad vā/ ādye dravyatvāpattiḥ/ dvitīye
          saṃbandhānupapattiḥ/ kiṃ ca vinaṣṭe ghaṭe sāmānyam avatiṣṭhate vinaśyati sthānāntaraṃ
          gacchati vā/ prathame nirādhāratvāpattiḥ/ dvitīye nityatvavācoyuktyayuktiḥ/ tṛtīye
          dravyatvaprasaktiḥ/ ityādidūṣaṇagrahagrastatvāt sāmānyam aprāmāṇikam/ tad uktam:</p>

        <label>[l. 2.135]</label>

        <quote>
          <p>anyatra vartamānasya tato ´nyasthānajanmani/</p>
          <p>tasmād acalataḥ sthānād vṛttir ity atiyuktatā//</p>
          <p>yatrāsau vartate bhāvas tena saṃbadhyate na tu/</p>
          <p>taddeśinaṃ ca vyāpnoti kim apy etan mahādbhutam//</p>
          <p>na yāti na ca tatrāsīd asti paścān na cāṃśavat/</p>
          <p>jahāti pūrvaṃ nādhāram aho vyasanasaṃtatiḥ// iti/</p>
        </quote>

        <label>[l. 2.141]</label>

        <p>anuvṛttapratyayaḥ kimālambana iti cet</p>
        <p>aṅga, anyāpohālambana eveti saṃtoṣṭavyam āyuṣmatety alam atiprasaṅgena/</p>

        <label>[l. 2.143]</label>

        <p>sarvasya saṃsārasya duḥkhātmakatvaṃ sarvatīrthakarasaṃmatam/ anyathā tannivivṛtsūnāṃ
          teṣāṃ tannivṛttyupāye pravṛttyanupapatteḥ/ tasmāt sarvaṃ duḥkhaṃ duḥkham iti
          bhāvanīyam/</p>
        <p>nanu kiṃvad iti pṛṣṭe dṛṣṭāntaḥ kathanīya iti cet</p>
        <p>maivam/ svalakṣaṇānāṃ kṣaṇānāṃ kṣaṇikatayā sālakṣaṇyābhāvād etena sadṛśam aparam iti
          vaktum aśakyatvāt/ tataḥ svalakṣaṇaṃ svalakṣaṇam iti bhāvanīyam/</p>
        <p>evaṃ śūnyaṃ śūnyam ity api bhāvanīyam/ svapne jāgaraṇe ca na mayā dṛṣṭam idaṃ rajatādīti
          viśiṣṭaniṣedhasyopalambhāt/ yadi dṛṣṭaṃ sat tadā tadviśiṣṭasya darśanasyedaṃtāyā
          adhiṣṭhānasya ca tasminn adhyastasya rajatatvādes tatsaṃbandhasya ca samavāyādeḥ sattvaṃ
          syāt/ na caitad iṣṭaṃ kasyacid vādinaḥ/ na cārdhajaratīyam ucitam/ na hi kukkuṭyā eko
          bhāgaḥ pākāyāparo bhāgaḥ prasavāya kalpyatām iti kalpyate/ tasmād
          adhyastādhiṣṭhānatatsaṃbandhadarśanadraṣṭṝṇāṃ madhya ekasyānekasya vā asattve
          niṣedhaviṣayatvena sarvasyāsattvaṃ balād āpated iti bhagavatopadiṣṭe mādhyamikās tāvad
          uttamaprajñā ittham acīkathan: bhikṣupādaprasāraṇanyāyena kṣaṇabhaṅgādyabhidhānamukhena
          sthāyitvānukūlavedanīyatvānugatatvasarvasatyatvabhramavyāvartanena sarvaśūnyatāyām eva
          paryavasānam/ atas tattvaṃ sadasadubhayānubhayātmakacatuṣkoṭivinirmuktaṃ śūnyam eva/ tathā
          hi/ yadi ghaṭādeḥ sattvaṃ svabhāvas tarhi kārakavyāpāravaiyarthyam/ asattvaṃ svabhāva iti
          pakṣe prācīna eva doṣaḥ prāduḥṣyāt/ yathoktam:</p>

        <label>[l. 2.162]</label>

        <quote>
          <p>na sataḥ kāraṇāpekṣā vyomāder iva yujyate/</p>
          <p>kāryasyāsaṃbhavī hetuḥ khapuṣpāder ivāsataḥ// iti/</p>
        </quote>
        <p>virodhād itarau pakṣāv anupapannau/ taduktaṃ bhagavatā laṅkāvatāre:</p>
        <quote>
          <p>buddhyā vivicyamānānāṃ svabhāvo nāvadhāryate/</p>
          <p>ato nirabhilapyās te niḥsvabhāvāś ca darśitāḥ/ iti/</p>
          <p>idaṃ vastubalāyātaṃ yad vadanti vipaścitaḥ/</p>
          <p>yathā yathārthāś cintyante viśīryante tathā tathā// iti ca/</p>
        </quote>
        <p>na kvacid api pakṣe vyavatiṣṭhata ity arthaḥ/ dṛṣṭārthavyavahāraś ca svapnavyavahāravat
          saṃvṛtyā saṃgacchate/ ata evoktam:</p>

        <label>[l. 2.171]</label>

        <quote>
          <p>parivrāṭkāmukaśunām ekasyāṃ pramadātanau/</p>
          <p>kuṇapaḥ kāminī bhakṣya iti tisro vikalpanāḥ// iti/</p>
        </quote>
        <p>tad evaṃ bhāvanācatuṣṭayavaśān nikhilavāsanānivṛttau paranirvāṇaṃ śūnyarūpaṃ setsyatīti
          vayaṃ kṛtārthāḥ nāsmākam upadeśyaṃ kiṃcid astīti/ śiṣyais tāvad yogaś cācāraś ceti dvayaṃ
          karaṇīyam/ tatrāprāptasyārthasya prāptaye paryanuyogo yogaḥ/ gurūktasyārthasyāṅkīkaraṇam
          ācāraḥ/ gurūktasyāṅgīkaraṇād uttamāḥ paryanuyogasyākaraṇād adhamāś ca/ atas teṣāṃ
          mādhyamikā iti prasiddhiḥ/</p>

        <label>[l. 2.179]</label>

        <p>gurūktaṃ bhāvanācatuṣṭayaṃ bāhyārthasya śūnyatvaṃ cāṅgīkṛtyāntarasya śūnyatvaṃ cāṅgīkṛtaṃ
          katham iti paryanuyogasya karaṇāt keṣāṃcid yogācāraprathā/ eṣā hi teṣāṃ paribhāṣā:
          svayaṃvedanaṃ tāvad aṅgīkāryam/ anyathā jagadāndhyaṃ prasajyeta/ tat kīrtitaṃ
          dharmakīrtinā:</p>

        <label>[l. 2.183]</label>

        <quote>
          <p>apratyakṣopalambhasya nārthadṛṣṭiḥ prasidhyati/ iti/</p>
        </quote>
        <p>bāhyaṃ grāhyaṃ nopapadyata eva/ vikalpānupapatteḥ/ artho jñānagrāhyo bhavann utpanno
          bhavati anutpanno vā/ na pūrvaḥ/ utpannasya sthityabhāvāt/ nāparaḥ/ anutpannasyāsattvāt/
          atha manyethāḥ atīta evārtho jñānagrāhyas tajjanakatvād iti tad api bālabhāṣitam/
          vartamānatāvabhāsavirodhāt/ indriyāder api jñānajanakatvena grāhyatvaprasaṅgāc ca/ kiṃ ca
          grāhyaḥ kiṃ paramāṇurūpo ´rtho ´vayavirūpo vā/ na caramaḥ/ kṛtsnaikadeśavikalpādinā
          tannirākaraṇāt/ na prathamaḥ/ atīndriyatvāt/ ṣaṭkena yugapad yogasya bādhakatvāc ca/
          yathoktam:</p>

        <label>[l. 2.192]</label>

        <p>ṣaṭkena yugapad yogāt paramāṇoḥ ṣaḍaṃśatā/</p>
        <quote>
          <p>teṣām apy ekadeśatve piṇḍaḥ syād aṇumātrakaḥ// iti/</p>
        </quote>
        <p>tasmāt svavyatiriktagrāhyavirahāt tadātmikā buddhiḥ svayam eva svātmarūpaprakāśikā
          prakāśavad iti siddham/ tad uktam:</p>
        <quote>
          <p>nānyo ´nubhāvyo buddhyāsti tasyā nānubhavo ´paraḥ/</p>
          <p>grāhyagrāhakavaidhuryāt svayaṃ saiva prakāśate// iti/</p>
        </quote>
        <p>grāhyagrāhakayor abhedaś cānumātavyaḥ/ yad vedyate yena vedanena tat tato na bhidyate
          yathā jñānenātmā/ vedyante taiś ca nīlādayaḥ/ bhede hi saty adhunānenārthasya
          saṃbandhitvaṃ na syāt/ tādātmyasya niyamahetor abhāvāt/ tadutpatter aniyāmakatvāt/ yaś
          cāyaṃ grāhyagrāhakasaṃvittīnāṃ pṛthag avabhāsaḥ sa ekasmiṃś candramasi dvitvāvabhāsa iva
          bhramaḥ/ atrāpy anādir avicchinnapravāhā bhedavāsanaiva nimittam/ yathoktam:</p>

        <label>[l. 2.204]</label>

        <quote>
          <p>sahopalambhaniyamād abhedo nīlataddhiyoḥ/</p>
          <p>bhedaś ca bhrāntivijñānair dṛśyetendāv ivādvaye// iti/</p>
          <p>avibhāgo ´pi buddhyātmā viparyāsitadarśanaiḥ/</p>
          <p>grāhyagrāhakasaṃvittibhedavān iva lakṣyate// iti ca/</p>
        </quote>
        <p>na ca rasavīryavipākādi samānam āśāmodakopārjitamodakānāṃ syād iti veditavyam/ vastuto
          vedyavedakākāravidhurāyā api buddher vyavahartṛparijñānānurodhena
          vibhinnagrāhyagrāhakākārarūpavattayā timirādyupahatākṣṇāṃ keśoṇḍukanāḍījñānabhedavad
          anādyupaplavavāsanāsāmarthyād vyavasthopapatteḥ paryanuyogāyogāt/ yathoktam:</p>

        <label>[l. 2.213]</label>

        <quote>
          <p>avedyavedakākārā yathā bhrāntair nirīkṣyate/</p>
          <p>vibhaktalakṣaṇagrāhyagrāhakākāraviplavā//</p>
          <p>tathā kṛtavyavastheyaṃ keśādijñānabhedavat/</p>
          <p>yadā tadā na saṃcodyā grāhyagrāhakalakṣaṇā//</p>
        </quote>
        <p>tasmād buddhir evānādivāsanāvaśād anekākārāvabhāsata iti siddham/ tataś ca
          prāguktabhāvanāpracayabalān
          nikhilavāsanocchedavigalitavividhaviṣayākāropaplavaviśuddhavijñānodayo mahodaya iti/</p>

        <label>[l. 2.220]</label>

        <p>anye tu manyante/ yathoktaṃ bāhyaṃ vastujātaṃ nāstīti tad ayuktam/ pramāṇābhāvāt/ na ca
          sahopalambhaniyamaḥ pramāṇam iti vaktavyam/ vedyavedakayor abhedasādhakatvenābhimatasya
          tasyāprayojakatvena saṃdigdhavipakṣavyāvṛttikatvāt/</p>
        <p>nanu bhede sahopalambhaniyamātmakaṃ sādhanaṃ na syād iti cen na/ jñānasyāntarmukhatayā
          jñeyasya bahirmukhatayā ca bhedena pratibhāsamānatvāt/
          ekedeśatvaikakālatvalakṣaṇasahatvaniyamāsaṃbhavāc ca/ kiṃ ca nīlādyarthasya jñānākāratve
          ´ham iti pratibhāsaḥ syāt/ na tv idam iti pratipattiḥ/ pratyayād avyatirekāt/</p>
        <p>athocyate jñānasvarūpo ´pi nīlākāro bhrāntyā bahirvad bhedena pratibhāsata iti na ca
          tatrāhamullekha iti/ tathoktam:</p>
        <quote>
          <p>paricchedāntarād yo ´yaṃ bhāgo bahir iva sthitaḥ/</p>
          <p>jñānasyābhedino bhedapratibhāso ´py upaplavaḥ/ iti/</p>
          <p>yad antarjñeyatattvaṃ tad bahirvad avabhāsate/ iti ca/</p>
        </quote>

        <label>[l. 2.233]</label>

        <p>tad ayuktam/ bāhyārthābhāve tadvyutpattirahitatayā bahirvad ity upamānokter ayukteḥ/ na
          hi vasumitro vandhyāputravad avabhāsata iti prekṣāvān ācakṣīta/ bhedapratibhāsasya
          bhrāntatve ´bhedapratibhāsasya prāmāṇyaṃ tatprāmāṇye ca bhedapratibhāsasya bhrāntatvam iti
          parasparāśrayaprasaṅgāc ca/ avisaṃvādān nīlatādikam eva saṃvidānā bāhyam evopādadate
          jagaty upekṣante cāntaram iti vyavasthādarśanāc ca/ evaṃ cāyam abhedasādhako hetur
          gomayapāyasīyanyāyavad ābhāsatāṃ bhajet/ ato bahirvad iti vadatā bāhyaṃ grāhyam eveti
          bhāvanīyam iti bhavadīya eva bāṇo bhavantaṃ praharet/</p>

        <label>[l. 2.241]</label>

        <p>nanu jñānād bhinnakālasyārthasya grāhyatvam anupapannam iti cet</p>
        <p>tad anupapannam/ indriyasaṃnikṛṣṭasya viṣayasyotpādye jñāne svākārasamarpakatayā
          samarpitena cākāreṇa tasyārthasyānumeyatopapatteḥ/ ata eva paryanuyogaparihārau
          samagrāhiṣātām:</p>
        <quote>
          <p>bhinnakālaṃ kathaṃ grāhyam iti ced grāhyatāṃ viduḥ/</p>
          <p>hetutvam eva ca vyakter jñānākārārpaṇakṣamam// iti/</p>
        </quote>
        <p>tathā ca yathā puṣṭyā bhojanam anumīyate yathā ca bhāṣayā deśaḥ yathā vā saṃbhrameṇa
          snehaḥ tathā jñānākāreṇa jñeyam anumeyam/ tad uktam:</p>
        <quote>
          <p>arthena ghaṭayaty enāṃ na hi muktvārtharūpatām/</p>
          <p>tasmāt prameyādhigateḥ pramāṇaṃ meyarūpatā// iti/</p>
        </quote>

        <label>[l. 2.251]</label>

        <p>na hi vittisattaiva tadvedanā yuktā/ tasyāḥ sarvatrāviśeṣāt/ tāṃ tu sārūpyam āviśat
          sarūpayituṃ ghaṭayed iti ca/ tathā bāhyārthasadbhāve prayogaḥ: ye yasmin saty api
          kādācitkās te sarve tadatiriktasāpekṣāḥ/ yathā avivakṣati ajigamiṣati mayi
          vacanagamanapratibhāsā vivakṣujigamiṣupuruṣāntarasaṃtānasāpekṣāḥ/ tathā ca vivādādhyāsitāḥ
          pravṛttipratyayāḥ saty apy ālayavijñāne kadācid eva nīlādyullekhina iti/ tatrālayavijñānaṃ
          nāmāhamāspadaṃ vijñānam/ nīlādyullekhi ca vijñānaṃ pravṛttivijñānam/ yathoktam:</p>
        <quote>
          <p>tat syād ālayavijñānaṃ yad bhaved ahamāspadam/</p>
          <p>tat syāt pravṛttivijñānaṃ yan nīlādikam ullikhet// iti/</p>
        </quote>
        <p>tasmād ālayavijñānasaṃtānātiriktaḥ kādācitkapravṛttivijñānahetur bāhyo ´rtho grāhya eva
          na vāsanāparipākapratyayakādācitkatvāt kadācit utpāda iti veditavyam/</p>

        <label>[l. 2.264]</label>

        <p>vijñānavādinaye hi vāsanā nāmaikasaṃtānavartinām ālayavijñānānāṃ
          tattatpravṛttivijñānajananaśaktiḥ/ tasyāś ca svakāryotpādaṃ praty ābhimukhyaṃ paripākaḥ/
          tasya ca pratyayaḥ kāraṇaṃ svasaṃtānavartipūrvakṣaṇaḥ kakṣīkriyate/
          saṃtānāntaranibandhanatvānaṅgīkārāt/</p>
        <p>tataś ca pravṛttivijñānajanakālayavijñānavartivāsanāparipākaṃ prati sarve ´py
          ālayavijñānavartinaḥ kṣaṇāḥ samarthā eveti vaktavyam/ na ced eko ´pi na samarthaḥ syāt/
          ālayavijñānasaṃtānavartitvāviśeṣāt/ sarve samarthā iti pakṣe kālakṣepānupapattiḥ/ tataś ca
          kādācitkatvanirvāhāya śabdasparśarūparasagandhaviṣayāḥ sukhādiviṣayāḥ ṣaḍ api pratyayāś
          caturaḥ pratyayān pratītyotpadyanta iti catureṇānicchatāpy acchamatinā svānubhavam
          anācchādya paricchettavyam/</p>

        <label>[l. 2.275]</label>

        <p>te catvāraḥ pratyayāh prasiddhā ālambanasamanantarasahakāryadhipatirūpāḥ/</p>

        <p>(i) tatra jñānapadavedanīyasya nīlādyavabhāsasya cittasya nīlād ālambanapratyayān
          nīlākāratā bhavati/</p>
        <p>(ii) samanantarapratyayāt prācīnajñānād bodharūpatā/</p>
        <p>(iii) sahakāripratyayād ālokāt spaṣṭatā/</p>
        <p>(iv) cakṣuṣo ´dhipatipratyayād viṣayagrahaṇapratiniyamaḥ/ uditasya jñānasya
          rasādisādhāraṇye prāpte niyāmakaṃ cakṣur adhipatir bhavitum arhati/ loke
          niyāmakasyādhipatitvopalambhāt/</p>
        <p>evaṃ cittacaittātmakaḥ skandhaḥ pañcavidho rūpavijñānavedanāsaṃjñāsaṃskārasaṃjñakaḥ/
          tatra rūpyanta ebhir viṣayā iti rūpyanta iti ca vyutpattyā saviṣayāṇīndriyāṇi
          rūpaskandhaḥ/ ālayavijñānapravṛttivijñānapravāho vijñānaskandhaḥ/
          prāguktaskandhadvayasaṃbandhajanyaḥ sukhaduḥkhādipratyayapravāho vedanāskandhaḥ/ gaur
          ityādiśabdollekhisaṃvitpravāhaḥ saṃjñāskandhaḥ/ vedanāskandhanibandhanā rāgadveṣādayaḥ
          kleśā upakleśāś ca madamānādayo dharmādharmau ca saṃskāraskandhaḥ/</p>
        <p>(l. 2.290]</p>

        <p>tad idaṃ sarvaṃ duḥkhaṃ duḥkhāyatanaṃ duḥkhasādhanaṃ ceti bhāvayitvā tannirodhopāyaṃ
          tattvajñānaṃ saṃpādayet/ ata evoktaṃ duḥkhasamudāyanirodhamārgāś catvāra
          āryabuddhasyābhimatāni tattvāni/ tatra duḥkhaṃ prasiddham/ samudāyo duḥkhakāraṇam/ tad
          dvividhaṃ pratyayopanibandhato<note>
            <p><hi rendition="simple:italic">pratyayopanibandhato</hi> ] so <hi
                rendition="simple:italic">Śālistambasūtra</hi>, <hi rendition="simple:italic"
                >Bhāmatī</hi>; <hi rendition="simple:italic">pratyayopanibandhano</hi> A, ASS,
              IV.</p>
          </note> hetūpanibandhataś<note>
            <p><hi rendition="simple:italic">hetūpanibandhataś</hi> ] so <hi
                rendition="simple:italic">Śālistambasūtra</hi>, <hi rendition="simple:italic"
                >Bhāmatī</hi>; <hi rendition="simple:italic">hetūpanibandhanaś</hi> A, ASS, IV.</p>
          </note> ca/ tatra pratyayopanibandhasya<note>
            <p><hi rendition="simple:italic">pratyayopanibandhasya</hi> ] so <hi
                rendition="simple:italic">Vedāntakalpataru</hi>; <hi rendition="simple:italic"
                >pratyayopanibandhanasya</hi> A, ASS, IV.</p>
          </note> saṃgrāhakaṃ sūtram: idaṃ pratyayaphalam iti<note>
            <p><hi rendition="simple:italic">idaṃ pratyayaphalam iti</hi> ] A, ASS; om. IV.</p>
          </note> idaṃ kāryaṃ ye anye hetavaḥ pratyayanti gacchanti teṣām ayamānānāṃ hetūnāṃ bhāvaḥ
          pratyayatvaṃ kāraṇasamavāyaḥ, tanmātrasya phalaṃ na cetanasya kasyacid iti sūtrārthaḥ/
          yathā bījahetur aṅkuro dhātūnāṃ ṣaṇṇāṃ samavāyāj jāyate/ tatra pṛthivīdhātur aṅkurasya
          kāṭhinyaṃ gandhaṃ ca janayati/ abdhātuḥ snehaṃ rasaṃ ca janayati/ tejodhātū rūpam auṣṇyaṃ
          ca/ vāyudhātuḥ sparśanaṃ calanaṃ ca/ ākāśadhātur avakāśaṃ śabdaṃ ca/ ṛtudhātur yathāyogaṃ
          pṛthivyādikam/</p>
        <p>hetūpanibandhanasya<note>
            <p><hi rendition="simple:italic">hetūpanibandhasya</hi> ] ASS v.l., <hi
                rendition="simple:italic">Vedāntakalpataru</hi>; <hi rendition="simple:italic"
                >hetūpanibandhanasya</hi> A, ASS, IV.</p>
          </note> ca saṃgrāhakaṃ sūtram: utpādād vā tathāgatānām anutpādād vā sthitaivaiṣāṃ
          dharmāṇāṃ dharmatā dharmasthititā dharmaniyāmakatā ca pratītyasamutpādānulomatā iti/</p>
        <p>tathāgatānāṃ buddhānāṃ mate dharmāṇāṃ kāryakāraṇarūpāṇāṃ yā dharmatā kāryakāraṇabhāvarūpā
          eṣotpādād anutpādād vā sthitā/ yasmin sati yad utpadyate yasminn asati yan notpadyate tat
          tasya kāraṇasya kāryam iti/</p>
        <p>dharmatety asya vivaraṇaṃ dharmasthititetyādi/ dharmasya kāryasya kāraṇānatikrameṇa
          sthitiḥ/ svārthikas talpratyayaḥ/ dharmasya kāraṇasya kāryaṃ prati niyāmakatā/</p>
        <p>nanv ayaṃ kāryakāraṇabhāvaś cetanam antareṇa na saṃbhavatīty ata uktaṃ pratītyeti/ kāraṇe
          sati tat pratītya prāpya samutpāde ´nulomatānusāritā yā saiva dharmatotpādād anutpādād vā
          dharmāṇāṃ sthitā/ na cātra kaścic cetano ´dhiṣṭhātopalabhyata iti sūtrārthaḥ/</p>
        <p>pratītyasamutpādasya hetūpanibandho<note>
            <p><hi rendition="simple:italic">hetūpanibandho</hi> ] A, ASS, IV; <hi
                rendition="simple:italic">hetūpanibandhanaḥ</hi> ASS v.l.</p>
          </note> yathā: bījād aṅkuro ´ṅkurāt kāṇḍaṃ kāṇḍān nālo nālād garbhas tataḥ śūkaṃ tataḥ
          puṣpaṃ tataḥ phalam/ na cātra bāhye samudāye kāraṇaṃ bījādi kāryam aṅkurādi vā cetayate
          aham aṅkuraṃ nirvartayāmi ahaṃ bījena nirvartita iti/ evam ādhyātmikeṣv api kāraṇadvayam
          avagantavyam/</p>

        <label>[l. 2.318]</label>

        <quote>
          <p>puraḥsthite prameyābdhau granthavistarabhīrubhiḥ/</p>
        </quote>
        <p>iti nyāyenoparamyate/ tadubhayanirodhaḥ tadanantaraṃ vimalajñānodayo vā muktiḥ/
          tannirodhopāyo mārgaḥ/ sa ca tattvajñānam/ tac ca prācīnabhāvanābalād bhavatīti paramaṃ
          rahasyam/ sūtrasyāntaṃ pṛcchatāṃ kathitaṃ bhavantaś ca sūtrasyāntaṃ pṛṣṭavantaḥ
          sautrāntikā bhavantv iti/ bhagavatābhihitatayā sautrāntikasaṃjñā saṃjāteti/</p>

        <label>[l. 2.324]</label>

        <p>kecana bauddhāḥ: bāhyeṣu gandhādiṣv āntareṣu rūpādiskandheṣu satsv api tatrānāsthām
          utpādayituṃ sarvaṃ śūnyam iti prāthamikān vineyān acakathad bhagavān dvitīyāṃs tu
          vijñānamātragrahāviṣṭān vijñānam evaikaṃ sad iti tṛtīyān ubhayaṃ satyam ity āsthitān
          vijñeyam anumeyam iti seyaṃ viruddhā bhāṣeti varṇayantaḥ: vaibhāṣikākhyayā khyātāḥ/ eṣā hi
          teṣāṃ paribhāṣā samunmiṣati/ vijñeyānumeyatvavāde prātyakṣikasya kasyacid apy
          arthasyābhāvena vyāptisaṃvedanasthānābhāvenānumānapravṛttyanupapattiḥ
          sakalalokānubhavavirodhaś ca/ tataś cārtho dvividhaḥ: grāhyo ´dhyavaseyaś ca/ tatra
          grahaṇaṃ nirvikalpakarūpaṃ pramāṇam/ kalpanāpoḍhatvāt/ adhyavasāyaḥ savikalpakarūpo
          ´pramāṇam/ tad uktam:</p>

        <label>[l. 2.334]</label>

        <quote>
          <p>kalpanāpoḍham abhrāntaṃ pratyakṣaṃ nirvikalpakam/</p>
          <p>vikalpo 'vastunirbhāsād asaṃvādād upaplavaḥ// iti/</p>
          <p>grāhyaṃ vastu pramāṇaṃ hi grahaṇaṃ yad ito ´nyathā/</p>
          <p>na tad vastu na tan mānaṃ śabdaliṅgendriyādijam// iti ca/</p>
        </quote>

        <label>[l. 2.338]</label>

        <p>nanu savikalpakasyāprāmāṇye katham tataḥ pravṛttasyārthaprāptiḥ saṃvādaś copapadyeyātām
          iti cet</p>
        <p>na tad bhadram/ maṇiprabhāviṣayamaṇivikalpanyāyena pāraṃparyeṇārthapratilambhasaṃbhavena
          tadupapatteḥ/ avaśiṣṭaṃ sautrāntikaprastāve prapañcitam iti neha pratanyate/</p>
        <p>na ca vineyāśayānurodhenopadeśabhedaḥ sāṃpradāyiko na bhavatīti bhaṇitavyam/ yato
          bhaṇitaṃ bodhicittavivaraṇe:</p>

        <label>[l. 2.344]</label>

        <quote>
          <p>deśanā lokanāthānāṃ sattvāśayavaśānugāḥ/</p>
          <p>bhidyante bahudhā loka upāyair bahubhiḥ punaḥ//</p>
          <p>gambhīrottānabhedena kvacic cobhayalakṣaṇā/</p>
          <p>bhinnā hi deśanābhinnā śūnyatādvayalakṣaṇā// iti/</p>
        </quote>

        <label>[l. 2.348]</label>

        <p>dvādaśāyatanapūjā śreyaskarīti bauddhanaye prasiddham:</p>
        <quote>
          <p>arthān upārjya bahuśo dvādaśāyatanāni vai/</p>
          <p>paritaḥ pūjanīyāni kim anyair iha pūjitaiḥ//</p>
          <p>jñānendriyāṇi pañcaiva tathā karmendriyāṇi ca/</p>
          <p>mano buddhir iti proktaṃ dvādaśāyatanaṃ budhaiḥ// iti/</p>
        </quote>

        <label>[l. 2.353]</label>

        <p>vivekavilāse bauddhamatam ittham abhyadhāyi:</p>
        <quote>
          <p>bauddhānāṃ sugato devo viśvaṃ ca kṣaṇabhaṅguram/</p>
          <p>āryasatyākhyayā tattvacatuṣṭayam idaṃ kramāt//</p>
          <p>duḥkham āyatanaṃ caiva tataḥ samudayo mataḥ/</p>
          <p>mārgaś cety asya ca vyākhyā krameṇa śrūyatām ataḥ//</p>
          <p>duḥkhaṃ saṃsāriṇaḥ skandhās te ca pañca prakīrtitāḥ/</p>
          <p>vijñānaṃ vedanā saṃjñā saṃskāro rūpam eva ca//</p>
          <p>pañcendriyāṇi śabdādyā viṣayāḥ pañca mānasam/</p>
          <p>dharmāyatanam etāni dvādaśāyatanāni tu//</p>
          <p>rāgādīnāṃ gaṇo yasmāt samudeti nṛṇāṃ hṛdi/</p>
          <p>ātmātmīyasvabhāvākhyaḥ sa syāt samudayaḥ punaḥ//</p>
          <p>kṣaṇikāḥ sarvasaṃskārā iti yā vāsanā sthirā/</p>
          <p>sa mārga iti vijñeyaḥ sa ca mokṣo ´bhidhīyate//</p>
          <p>pratyakṣam anumānaṃ ca pramāṇadvitayaṃ tathā/</p>
          <p>catuṣprasthānikā bauddhāḥ khyātā vaibhāṣikādayaḥ//</p>
          <p>artho jñānānvito vaibhāṣikeṇa bahu manyate/</p>
          <p>sautrāntikena pratyakṣagrāhyo ´rtho na bahir mataḥ//</p>
          <p>ākārasahitā buddhir yogācārasya saṃmatā/</p>
          <p>kevalāṃ saṃvidaṃ svasthāṃ manyante madhyamāḥ punaḥ//</p>
          <p>rāgādijñānasaṃtānavāsanocchedasaṃbhavā/</p>
          <p>caturṇām api bauddhānāṃ muktir eṣā prakīrtitā//</p>
          <p>kṛttiḥ kamaṇḍalur mauṇḍyaṃ cīraṃ pūrvāhṇabhojanam/</p>
          <p>saṃgho raktāmbaratvaṃ ca śiśriye bauddhabhikṣubhiḥ//</p>
        </quote>
        <trailer>iti sarvadarśanasaṃgrahe bauddhadarśanam//</trailer>
      </div>


      <div>
        <p>athārhatadarśanam //3//</p>

        <label>[l. 3.1]</label>

        <p>tad itthaṃ muktakacchānāṃ matam asahamānā vivasanāḥ kathaṃcit sthāyitvam āsthāya
          kṣaṇikatvapakṣaṃ pratikṣipanti/ yady ātmā kaścin nāsthīyeta sthāyī
          tadaihalaukikapāralaukikaphalasādhanasaṃpādanaṃ viphalaṃ bhavet/ na hy etat saṃbhavaty
          anyaḥ karoty anyo bhuṅkta iti/ tasmād yo ´haṃ prāk karmākaravaṃ so ´haṃ saṃprati tatphalaṃ
          bhuñja iti pūrvāparakālānuyāyinaḥ sthāyinas tasya spaṣṭapramāṇāvasitatayā
          pūrvāparabhāgavikalakālakalāvasthitilakṣaṇakṣaṇikatā parīkṣakair arhadbhir na
          parigrahārhā/</p>

        <label>[l. 3.8]</label>

        <p>atha manyethāḥ:</p>
        <quote>
          <p>pramāṇavattvād āyātaḥ pravāhaḥ kena vāryate/</p>
        </quote>
        <p>iti nyāyena yat sat tat kṣaṇikam ityādinā pramāṇena kṣaṇikatāyāḥ pramitatayā tadanusāreṇa
          samānasaṃtānavartinām eva prācīnaḥ pratyayaḥ karmakartā taduttaraḥ pratyayaḥ phalabhoktā/
          na cātiprasaṅgaḥ/ kāryakāraṇabhāvasya niyāmakatvāt/ yathā madhurarasabhāvitānām
          āmrabījānāṃ parikarṣitāyāṃ bhūmāv uptānām aṅkurakāṇḍaskandhaśākhāpallavādiṣu taddvārā
          paraṃparayā phale mādhuryaniyamaḥ/ yathā vā lākṣārasāvasiktānāṃ kārpāsabījādīnām
          aṅkurādipāraṃparyeṇa kārpāsādau raktimaniyamaḥ/ yathoktam:</p>
        <quote>
          <p>yasminn eva hi saṃtāne āhitā karmavāsanā/</p>
          <p>phalaṃ tatraiva badhnāti kārpāse raktatā yathā//</p>
          <p>kusume bījapūrāder yal lākṣādy avasicyate/</p>
          <p>śaktir ādhīyate tatra kācit tāṃ kiṃ na paśyasi// iti/</p>
        </quote>

        <label>[l. 3.22]</label>

        <p>tad api kāśakuśāvalambanakalpam/ vikalpāsahatvāt/ jaladharādau dṛṣṭānte kṣaṇikatvam anena
          pramāṇena pramitaṃ pramāṇāntareṇa vā/ nādyaḥ/ bhavadabhimatasya kṣaṇikatvasya kvacid apy
          adṛṣṭacaratvena dṛṣṭāntāsiddhāv asyānumānasyānutthānāt/ na dvitīyaḥ/ tenaiva nyāyena
          sarvatra kṣaṇikatvasiddhau sattvānumānavaiphalyāpatteḥ/ arthakriyākāritvaṃ sattvam ity
          aṅgīkāre mithyāsarpadaṃśāder apy arthakriyākāritvena sattvāpātāc ca/ ata evoktam:
          utpādavyayadhrauvyayuktaṃ sad iti/ athocyate
          sāmarthyāsāmarthyalakṣaṇaviruddhadharmādhyāsāt siddhir iti tad asādhu/ syādvādinām
          anekāntatāvādasyeṣṭatayā virodhāsiddheḥ/</p>
        <p>yad uktaṃ kārpāsādidṛṣṭānta iti tad uktimātram/ yukter anukteḥ/ tatrāpi
          niranvayanāśasyānaṅgīkārāc ca/ na ca saṃtānivyatirekeṇa saṃtānaḥ pramāṇapadavīm upāroḍhum
          arhati/ tad uktam:</p>
        <quote>
          <p>sajātīyāḥ kramotpannāḥ pratyāsannāḥ parasparam/</p>
          <p>vyaktayas tāsu saṃtānaḥ sa caika iti gīyate// iti/</p>
        </quote>

        <label>[l. 3.36]</label>

        <p>na ca kāryakāraṇabhāvaniyamo ´tiprasaṅgaṃ bhaṅktum arhati/ tathā hy
          upādhyāyabuddhyanubhūtasya śiṣyabuddhiḥ smaret tadupacitakarmaphalam anubhaved vā/ tathā
          ca kṛtapraṇāśākṛtābhyāgamaprasaṅgaḥ/ tad uktaṃ siddhasenavākyakāreṇa:</p>
        <quote>
          <p>kṛtapraṇāśākṛtakarmabhogabhavapramokṣasmṛtibhaṅgadoṣān/</p>
          <p>upekṣya sākṣāt kṣaṇabhaṅgam icchann aho mahāsāhasikaḥ paro ´sau// iti/</p>
        </quote>

        <label>[l. 3.43]</label>

        <p>kiṃ ca kṣaṇikatvapakṣe jñānakāle jñeyasyāsattvena jñeyakāle jñānasyāsattvena ca
          grāhyagrāhakabhāvānupapattau sakalalokayātrāstam iyāt/ na ca samasamayavartitā śaṅkanīyā/
          savyetaraviṣāṇavat kāryakāraṇabhāvāsaṃbhavenāgrāhyasyālambanapratyayatvānupapatteḥ/</p>
        <p>atha bhinnakālasyāpi tasyākārārpakatvena grāhyatvam —</p>
        <p>tad apy apeśalam/ kṣaṇikasya jñānasyākārārpakatāśrayatāyā durvacatvena
          sākārajñānavādapratyādeśāt/</p>
        <p>nirākārajñānavāde ´pi yogyatāvaśena pratikarmavyavasthāyāḥ sthitatvāt/ tathā hi
          pratyakṣeṇa viṣayākārarahitam eva jñānaṃ pratipuruṣam ahamahamikayā ghaṭādigrāhakam
          anubhūyate na tu darpaṇādivat pratibimbākrāntam/ viṣayākāradhāritve ca jñānasyārthe
          dūranikaṭādivyavahārāya jalāñjalir vitīryeta/</p>
        <p>na cedam iṣṭāpādanam eṣṭavyam/ davīyān mahīdharo nedīyān madīyo<note>
            <p><hi rendition="simple:italic">madīyo</hi> ] <hi rendition="simple:italic">dīrgho</hi>
              ASS, IV, A. This is a tentative emendation, based on the facts that <hi
                rendition="simple:italic">dīrgho</hi> makes no sense and that <hi
                rendition="simple:italic">Prameyakamalamārtaṇḍa</hi> (on sūtra 1.7; p. 103 l. 14)
              has, in the same context: <hi rendition="simple:italic">dūre parvato nikaṭe <hi
                  rendition="simple:bold">madīyo</hi> bāhuḥ</hi>.</p>
          </note> bāhur iti vyavahārasya nirābādhaṃ jāgarūkatvāt/ na cākārādhāyakasya tasya
          davīyastvādiśālitayā tathā vyavahāra iti kathanīyam/</p>
        <p>darpaṇādau tathānupalambhāt/ kiṃ cārthād upajāyamānaṃ jñānaṃ yathā tasya nīlākāratām
          anukaroti tathā yadi jaḍatām api tarhy arthavat tad api jaḍaṃ syāt/ tathā ca vṛddhim
          iṣṭavato mūlam api te naṣṭaṃ syād iti mahat kaṣṭam āpannam/</p>
        <p>athaitaddoṣaparijihīrṣayā jñānaṃ jaḍatāṃ nānukarotīti brūṣe hanta tarhi tasyā grahaṇaṃ na
          syād ity ekam anusaṃdhitsato ´paraṃ pracyavata iti nyāyāpātaḥ/</p>
        <p>nanu mā bhūj jaḍatāyā grahaṇam/ kiṃ naś chinnam/ tadagrahaṇe ´pi nīlākāragrahaṇe tayor
          bhedo ´nekānto vā bhavet/ nīlākāragrahaṇe cāgṛhītā jaḍatā kathaṃ tasya svarūpaṃ syāt/
          aparathā gṛhītasya stambhasyāgṛhītaṃ trailokyam api rūpaṃ bhavet/ tad etat prameyajātaṃ
          prabhācandraprabhṛtibhir arhanmatānusāribhiḥ prameyakamalamārtaṇḍādau (p. 27) prabandhe
          prapañcitam iti granthabhūyatvabhayān nopanyastam/</p>

        <label>[l. 3.68]</label>

        <p>tasmāt puruṣārthābhilāṣukaiḥ puruṣaiḥ saugatī gatir nānugantavyā/ api tv ārhaty
          evārhaṇīyā/</p>
        <p>arhatsvarūpaṃ ca hemacandrasūribhir āptaniścayālaṃkāre niraṭaṅki/</p>
        <quote>
          <p>sarvajño jitarāgādidoṣas trailokyapūjitaḥ/</p>
          <p>yathāsthitārthavādī ca devo ´rhan parameśvaraḥ// iti/</p>
        </quote>

        <label>[l. 3.73]</label>

        <p>nanu na kaścit puruṣaviśeṣaḥ sarvajñapadavedanīyaḥ pramāṇapaddhatim adhyāste/
          tatsadbhāvagrāhakasya pramāṇapañcakasya tatrānupalambhāt/ tathā coktaṃ tautātitaiḥ:</p>
        <quote>
          <p>sarvajño dṛśyate tāvan nedānīm asmadādibhiḥ/</p>
          <p>dṛṣṭo na caikadeśo ´sti liṅgaṃ vā yo ´numāpayet//1//</p>
          <p>na cāgamavidhiḥ kaścin nityasarvajñabodhakaḥ/</p>
          <p>na ca tatrārthavādānāṃ tātparyam api kalpyate//2//</p>
          <p>na cānyārthapradhānais tais tadastitvaṃ vidhīyate/</p>
          <p>na cānuvadituṃ śakyaḥ pūrvam anyair abodhitaḥ//3//</p>
          <p>anāder āgamasyārtho na ca sarvajña ādimān/</p>
          <p>kṛtrimeṇa tv asatyena sa kathaṃ pratipādyate//4//</p>
          <p>atha tadvacanenaiva sarvajño ´jñaiḥ pratīyate/</p>
          <p>prakalpyeta kathaṃ siddhir anyonyāśrayayos tayoḥ//5//</p>
          <p>sarvajñoktatayā vākyaṃ satyaṃ tena tadastitā/</p>
          <p>kathaṃ tad ubhayaṃ sidhyet siddhamūlāntarād ṛte//6//</p>
          <p>asarvajñapraṇītāt tu vacanān mūlavarjitāt/</p>
          <p>sarvajñam avagacchantaḥ svavākyāt kiṃ na jānate//7//</p>
          <p>sarvajñasadṛśaṃ kaṃcid yadi paśyema saṃprati/</p>
          <p>upamānena sarvajñaṃ jānīyāma tato vayam//8//</p>
          <p>upadeśo ´pi buddhasya dharmādharmādigocaraḥ/</p>
          <p>anyathā nopapadyeta sārvajñyaṃ yadi nābhavat//9//</p>
          <p>evam arthāpattir api pramāṇaṃ nātra yujyate/</p>
          <p>upadeśasya satyatvaṃ yato nādhyakṣam īkṣyate//10// ityādi/</p>
        </quote>

        <label>[l. 3.96]</label>

        <p>atra vidhīyate/ yad abhyadhāyi tatsadbhāvagrāhakasya pramāṇapañcakasya tatrānupalambhād
          iti tad ayuktam/ tatsadbhāvāvedakasyānumānādeḥ sadbhāvāt[/] tathā hi kaścid ātmā
          sakalapadārthasākṣātkārī tadgrahaṇasvabhāvatve sati prakṣīṇapratibandhapratyayatvāt/ yad
          yadgrahaṇasvabhāvatve sati prakṣīṇapratibandhapratyayaṃ tat tatsākṣātkāri
          yathāpagatatimirādipratibandhaṃ locanavijñānaṃ rūpasākṣātkāri/ tadgrahaṇasvabhāvatve sati
          prakṣīṇapratibandhapratyayaś ca kaścid ātmā/ tasmāt sakalapadārthasākṣātkārīti/ na tāvad
          aśeṣārthagrahaṇasvabhāvatvam ātmano ´siddham/ codanābalān
          nikhilārthajñānotpattyanyathānupapattyā sarvam anekāntātmakaṃ sattvād iti
          vyāptijñānotpatteś ca/ codanā hi bhūtaṃ bhavantaṃ bhaviṣyantaṃ sūkṣmaṃ vyavahitaṃ
          viprakṛṣṭam ity evaṃjātīyakam artham avagamayatīty evaṃjātīyakair adhvaramīmāṃsāgurubhir
          vidhipratiṣedhavicāraṇānibandhanaṃ sakalārthaviṣayajñānaṃ pratipadyamānaiḥ
          sakalārthagrahaṇasvabhāvakatvam ātmano ´bhyupagatam/ na
          cākhilārthapratibandhakāvaraṇaprakṣayānupapattiḥ/
          samyagdarśanāditrayalakṣaṇasyāvaraṇaprakṣayahetubhūtasya sāmagrīviśeṣasya pratītatvāt/
          anayā mudrayāpi kṣudropadravā vidrāvyāḥ/</p>

        <label>[l. 3.112]</label>

        <p>nanv āvaraṇaprakṣayavaśād aśeṣaviṣayaṃ vijñānaṃ viśadaṃ mukhyapratyakṣaṃ prabhavatīty
          uktaṃ tad ayuktam/ tasya sarvajñasyānādimuktatvenāvaraṇasyaivāsaṃbhavād iti cet</p>
        <p>tan na/ anādimuktatvasyaivāsiddheḥ/ na sarvajño ´nādimuktaḥ/ muktatvād itaramuktavat/
          baddhāpekṣayā ca muktavyapadeśaḥ/ tadrahite cāsyāpy abhāvaḥ syād ākāśavat/</p>
        <p>nanv anādeḥ kṣityādikāryaparaṃparāyāḥ kartṛtvena tatsiddhiḥ/ tathā hi: kṣityādikaṃ
          sakartṛkaṃ kāryatvād ghaṭavad iti/</p>
        <p>tad apy asamīcīnam/ kāryatvasyaivāsiddheḥ/ na ca sāvayavatvena tatsādhanam ity
          abhidhātavyam/ yasmād idaṃ vikalpajālam avatarati/ sāvayavatvaṃ kim avayavasaṃyogitvam
          avayavasamavāyitvam avayavajanyatvaṃ samavetadravyatvaṃ sāvayavabuddhiviṣayatvaṃ vā/ na
          prathamaḥ/ ākāśādāv anaikāntyāt/ na dvitīyaḥ/ sāmānyādau vyabhicārāt/ na tṛtīyaḥ/
          sādhyāviśiṣṭatvāt/ na caturthaḥ/ vikalpayugalārgalagrastagalatvāt<note>
            <p><hi rendition="simple:italic">vikalpayugalārgalagrastagalatvāt</hi> ] <hi
                rendition="simple:italic">vikalpayugalārgalagrahagalatvāt</hi> ASS, IV, A. The
              expression remains obscure.</p>
          </note>/ samavāyasaṃbandhamātravad dravyatvaṃ samavetadravyatvam anyatra
          samavetadravyatvaṃ vā vivakṣitaṃ hetūkriyate/ ādye gaganādau vyabhicāraḥ/ tasyāpi
            guṇādisamavāya<hi rendition="simple:bold">vat</hi>tvadravyatvayoḥ saṃbhavāt/ dvitīye
          sādhyāviśiṣṭatā/ anyaśabdārtheṣu samavāyikāraṇabhūteṣv<note>
            <p><hi rendition="simple:italic">samavāyikāraṇa</hi>°]; <hi rendition="simple:italic"
                >samavāyakāraṇa</hi>° ASS, IV, A.</p>
          </note> avayaveṣu samavāyasya sādhanīyatvāt/ abhyupagamyaitad abhāṇi/ vastutas tu samavāya
          eva na samasti/ pramāṇābhāvāt/ nāpi pañcamaḥ/ ātmādinānaikāntyāt/ tasya
          sāvayavabuddhiviṣayatve ´pi kāryatvābhāvāt/ na ca niravayavatve ´py asya
          sāvayavārthasaṃbandhena sāvayavabuddhiviṣayatvam aupacārikam ity eṣṭavyam/ niravayavatve
          vyāpitvavirodhāt paramāṇuvat/ kiṃ ca kim ekaḥ kartā sādhyate kiṃ vāneke/ prathame
          prāsādādau vyabhicāraḥ/ sthapatyādīnāṃ bahūnāṃ puruṣāṇāṃ tatra kartṛtvopalambhāt/ dvitīye
          bahūnāṃ viśvanirmātṛtve teṣu mitho vaimatyasaṃbhāvanāyā anivāryatvād ekaikasya vastuno
          ´nyānyarūpatayā nirmāṇe sarvam asamañjasam āpadyeta/ sarveṣāṃ sāmarthyasāmyenaikenaiva
          sakalajagadutpattisiddhāv itaravaiyarthyaṃ ca/</p>

        <label>[l. 3.138]</label>

        <p>tad uktaṃ vītarāgastutau :</p>
        <quote>
          <p>kartāsti kaścij jagataḥ sa caikaḥ</p>
          <p>sa sarvagaḥ sa svavaśaḥ sa nityaḥ/</p>
          <p>imāḥ kuhevākaviḍambanāḥ syus</p>
          <p>teṣāṃ na yeṣām anuśāsakas tvam// iti/</p>
        </quote>
        <p>anyatrāpi:</p>
        <quote>
          <p>kartā na tāvad iha ko ´pi yathecchayā vā</p>
          <p>dṛṣṭo ´nyathā kaṭakṛtāv api tatprasaṅgaḥ/</p>
          <p>kāryaṃ kim atra bhavatāpi ca takṣakādyair</p>
          <p>āhatya ca tribhuvanaṃ puruṣaḥ karoti// iti/</p>
        </quote>

        <label>[l. 3.148]</label>

        <p>tasmāt prāguktakāraṇatritayabalād āvaraṇaprakṣaye sārvajñyaṃ yuktam/ na
          cāsyopadeṣṭrantarābhāvāt samyagdarśanāditritayānupapattir iti bhaṇanīyam/
          pūrvasarvajñapraṇītāgamaprabhavatvād amuṣyāśeṣārthajñānasya/ na cānyonāśrayādidoṣaḥ/
          āgamasarvajñaparaṃparāyā bījāṅkuravad anāditvāṅgīkārād ity alam/</p>

        <label>[l. 3.153]</label>

        <p>ratnatrayapadavedanīyatayā prasiddhaṃ samyagdarśanāditritayam arhatpravacanasaṃgrahapare
          paramāgamasāre prarūpitaṃ samyagdarśanajñānacāritrāṇi mokṣamārga iti/ vivṛtaṃ ca
          yogadevena/ yena rūpeṇa jīvādyartho vyavasthitas tena rūpeṇārhatā pratipādite tattvārthe
          viparītābhiniveśarahitatvādyaparaparyāyaṃ śraddhānaṃ samyagdarśanam/ tathā ca
          tattvārthasūtraṃ: tattvārthaṃ śraddhānaṃ samyagdarśanam iti/ anyad api:</p>
        <quote>
          <p>rucir jinoktatattveṣu samyak śraddhānam ucyate/</p>
          <p>jāyate tannisargeṇa guror adhigamena vā// iti/</p>
        </quote>
        <p>paropadeśanirapekṣam ātmasvarūpaṃ nisargaḥ/ vyākhyānādirūpaparopadeśajanitaṃ jñānam
          adhigamaḥ/</p>

        <label>[l. 3.163]</label>

        <p>yena svabhāvena jīvādayaḥ padārthā vyavasthitās tena svabhāvena
          mohasaṃśayarahitatvenāvagamaḥ samyagjñānam/ yathoktam:</p>
        <quote>
          <p>yathāvasthitatattvānāṃ saṃkṣepād vistareṇa vā/</p>
          <p>yo ´vabodhas tam atrāhuḥ samyagjñānaṃ manīṣiṇaḥ// iti/</p>
        </quote>
        <p>taj jñānaṃ pañcavidhaṃ matiśrutāvadhimanaḥparyāyakevalabhedena/ tad uktam:
          matiśrutāvadhimanaḥparyāyakevalāni jñānam iti/ asyārthaḥ: jñānāvaraṇakṣayopaśame
          satīndriyamanasī puraskṛtya vyāpṛtaḥ san yathārthaṃ manute sā matiḥ/
          jñānāvaraṇakṣayopaśame sati matijanitaṃ spaṣṭaṃ jñānaṃ śrutam/
          samyagdarśanādiguṇajanitakṣayopaśamanimittam avacchinnaviṣayaṃ jñānam avadhiḥ/
          īrṣyāntarāyajñānāvaraṇakṣayopaśame sati paramanogatasyārthasya sphuṭaṃ paricchedakaṃ
          jñānaṃ manaḥparyāyaḥ/ tapaḥkriyāviśeṣān yadarthaṃ sevante tapasvinas tajjñānam
          anyajñānāsaṃsṛṣṭaṃ kevalam/ tatrādye<note>
            <p><hi rendition="simple:italic">tatrādye</hi> ] ASS; <hi rendition="simple:italic"
                >tatrādyaṃ</hi> A.</p>
          </note> parokṣaṃ pratyakṣam anyat/ tad uktam:</p>
        <quote>
          <p>vijñānaṃ svaparābhāsi pramāṇaṃ bādhavarjitam/</p>
          <p>pratyakṣaṃ ca parokṣaṃ ca dvidhā meyaviniścayāt// iti/</p>
        </quote>
        <p>antargaṇikabhedas tu savistaras tatraivāgame ´vagantavyaḥ/</p>

        <label>[l. 3.179]</label>

        <p>saṃsaraṇakarmocchittāv udyatasya śraddadhānasya jñānavataḥ pāpagamanakāraṇakriyānirvṛttiḥ
          samyakcāritram/ tad etat saprapañcam uktam arhatā:</p>
        <quote>
          <p>sarvathāvadyayogānāṃ tyāgaś cāritram ucyate/</p>
          <p>kīrtitaṃ tad ahiṃsādivratabhedena pañcadhā//</p>
          <p>ahiṃsāsūnṛtāsteyabrahmacaryāparigrahāḥ/</p>
          <p>na yat pramādayogena jīvitavyaparopaṇam//</p>
          <p>carāṇāṃ sthāvarāṇāṃ ca tad ahiṃsāvrataṃ matam/</p>
          <p>priyaṃ pathyaṃ vacas tathyaṃ sūnṛtaṃ vratam ucyate//</p>
          <p>tat tathyam api no tathyam apriyaṃ cāhitaṃ ca yat/</p>
          <p>anādānam adattasyāsteyavratam udīritam//</p>
          <p>bāhyāḥ prāṇā nṛṇām artho haratā taṃ hatā hi te/</p>
          <p>divyaudarikakāmānāṃ kṛtānumatakāritaiḥ//</p>
          <p>manovākkāyatas tyāgo brahmāṣṭādaśadhā matam//</p>
          <p>sarvabhāveṣu mūrchāyās tyāgaḥ syād aparigrahaḥ/</p>
          <p>yad asatsv api jāyeta mūrchayā cittaviplavaḥ//</p>
          <p>bhāvanābhir bhāvitāni pañcabhiḥ pañcadhā kramāt/</p>
          <p>mahāvratāni lokasya sādhayanty avyayaṃ padam// iti/</p>
        </quote>
        <p>bhāvanāpañcakaprapañcanaṃ ca prarūpitam:</p>
        <quote>
          <p>hāsyalobhabhayakrodhapratyākhyānair nirantaram/</p>
          <p>ālocya bhāṣaṇenāpi bhāvayet sūnṛtaṃ vratam//</p>
        </quote>
        <p>ityādinā/ etāni samyagdarśanajñānacāritrāṇi militāni mokṣakāraṇaṃ na pratyekam/ yathā
          rasāyanam/ tathā cātra jñānaśraddhānācaraṇāni saṃbhūya phalaṃ sādhayanti na pratyekam/</p>

        <label>[l. 3.202]</label>

        <p>atra saṃkṣepatas tāvaj jīvājīvākhye dve tattve staḥ/ tatra bodhātmako jīvaḥ/ abodhātmakas
          tv ajīvaḥ/ tad uktaṃ padmanandinā:</p>
        <quote>
          <p>cid acid dve pare tattve vivekas tadvivecanam/</p>
          <p>upādeyam upādeyaṃ heyaṃ heyaṃ ca kurvataḥ//</p>
          <p>heyaṃ hi kartṛrāgādi tatkāryam avivekitā/</p>
          <p>upādeyaṃ paraṃ jyotir upayogaikalakṣaṇam// iti/</p>
        </quote>
        <p>sahajacidrūpapariṇatiṃ svīkurvāṇe jñānadarśane upayogaḥ/ sa parasparapradeśānāṃ
          pradeśabandhāt karmaṇaikībhūtasyātmano ´nyatvapratipattikāraṇaṃ bhavati/
          sakalajīvasādhāraṇaṃ caitanyam upaśamakṣayakṣayopaśamavaśād
          aupaśamikakṣayātmakakṣāyaupaśamikabhāvena karmodayavaśāt kaluṣānyākāreṇa ca
          pariṇatajīvaparyāyavivakṣāyāṃ jīvasvarūpaṃ bhavati/ yad avocad vācakācāryaḥ:
          aupaśamikakṣāyikau bhāvau miśraś ca jīvasya svatattvam audayikapāriṇāmikau ca iti/
          anudayaprāptirūpe karmaṇa upaśame sati jīvasyotpadyamāno bhāva aupaśamikaḥ/ yathā paṅke
          kaluṣatāṃ kurvati katakādidravyasaṃbandhād adhaḥpatite jalasya svacchatā/
          ārhatatattvānusaṃdhānavaśād rāgādipaṅkakṣālanena nirmalatāpādakaḥ kṣāyiko bhāvaḥ/ karmaṇaḥ
          kṣaye sati jāyamāno bhāvaḥ kṣāyikaḥ yathā paṅkāt pṛthagbhūtasya nirmalasya
          sphāṭikādibhājanāntargatasya jalasya svacchatā/ yathā mokṣaḥ/ ubhayātmā bhāvo miśraḥ/
          yathā jalasyārdhasvacchatā/ karmodaye sati bhavan bhāva audayikaḥ/ karmopaśamādyanapekṣaḥ
          sahajo bhāvaś cetanatvādiḥ pāriṇāmikaḥ/ tad etad yathāsaṃbhavaṃ bhavyasyābhavyasya vā
          jīvasya svarūpam iti sūtrārthaḥ/ tad uktaṃ svarūpasaṃbodhane:</p>
        <quote>
          <p>jñānād bhinno na nābhinno bhinnābhinnaḥ kathaṃcana/</p>
          <p>jñānaṃ pūrvāparībhūtaṃ so ´yam ātmeti kīrtitaḥ// iti/</p>
        </quote>

        <label>[l. 3.226]</label>

        <p>nanu bhedābhedayoḥ parasparaparihāreṇāvasthānād anyatarasyaiva vāstavatvād
          ubhayātmakatvam ayuktam iti cet</p>
        <p>tad ayuktam/ bādhe pramāṇābhāvāt/ anupalambho hi bādhakaṃ pramāṇam/ na so ´sti/ samasteṣu
          vastuṣv anekāntātmakatvasya syādvādino mate suprasiddhatvād ity alam/</p>

        <label>[l. 3.230]</label>

        <p>apare punar jīvājīvayor aparaṃ prapañcam ācakṣate
          jīvākāśadharmādharmapudgalāstikāyabhedāt/ eteṣu pañcasu tattveṣu
          kālatrayasaṃbandhitayāstīti sthitivyapadeśaḥ/ anekapradeśatvena śarīravat kāyavyapadeśaḥ/
          tatra jīvā dvividhāḥ saṃsāriṇo muktāś ca/ bhavād bhavāntaraprāptimantaḥ saṃsāriṇaḥ/ te ca
          dvividhāḥ, samanaskā amanaskāś ca/ tatra saṃjñinaḥ samanaskāḥ/ śikṣākriyālāpagrahaṇarūpā
          saṃjñā/ tadvidhurās tv amanaskāḥ/ te cāmanaskā dvividhāḥ, trasasthāvarabhedāt/ tatra
          dvīndriyādayaḥ śaṅkhagaṇḍolakaprabhṛtayaś caturvidhās trasāḥ/
          pṛthivyaptejovāyuvanaspatayaḥ sthāvarāḥ/ tatra mārgagatadhūliḥ pṛthivī/ iṣṭakādiḥ
          pṛthivīkāyaḥ/ pṛthivī kāyatvena yena gṛhītā sa pṛthivīkāyikaḥ/ pṛthivīṃ kāyatvena yo
          grahīṣyati sa pṛthivījīvaḥ/ evam abādiṣv api bhedacatuṣṭayaṃ yojyam/ tatra pṛthivyādi
          kāyatvena gṛhītavanto grahīṣyantaś ca sthāvarā gṛhyante na pṛthivyādipṛthivīkāyādayaḥ/
          teṣām ajīvatvāt/ te ca sthāvarāḥ sparśanaikendriyāḥ/</p>

        <label>[l. 3.244]</label>

        <p>bhavāntaraprāptividhurā muktāḥ/</p>
        <p>dharmādharmākāśāstikāyās ta ekatvaśālino niṣkriyāś ca dravyasya deśāntaraprāptihetavaḥ/
          tatra dharmādharmau prasiddhau/ ālokenāvacchinne nabhasi lokākāśapadavedanīye tayoḥ
          sarvatrāvasthitiḥ/ gatisthityupagraho dharmādharmayor upakāraḥ/ ata eva dharmāstikāyaḥ
          pravṛttyanumeyaḥ/ adharmāstikāyaḥ sthityanumeyaḥ/ anyavastupradeśamadhye ´nyasya vastuno
          praveśo ´vagāhaḥ/ tad ākāśakṛtyam/</p>

        <label>[l. 3.250]</label>

        <p>sparśarasagandhavarṇavantaḥ pudgalāḥ/ te ca dvividhā aṇavaḥ skandhāś ca/ bhoktum aśakyā
          aṇavaḥ/ dvyaṇukādayaḥ skandhāḥ/ tatra dvyaṇukādiskandhabhedād aṇvādir utpadyate/
          aṇvādisaṃghātād dvyaṇukādir utpadyate/ kvacid bhedasaṃghātābhyāṃ skandhotpattiḥ/ ata eva
          pūrayanti galantīti pudgalāḥ/ kālasyānekapradeśatvābhāvenāstikāyatvābhāve ´pi dravyatvam
          asti/ tallakṣaṇayogāt/ tad uktaṃ guṇaparyāyavad dravyam iti dravyāśrayā nirguṇā guṇāḥ/
          yathā jīvasya jñānatvādidharmarūpāḥ pudgalasya rūpatvādisāmānyasvabhāvāḥ/
          dharmādharmākāśakālānāṃ yathāsaṃbhavaṃ gatisthityavagāhavartanāhetutvādisāmānyāni guṇāḥ/
          tasya dravyasyoktarūpeṇa bhavanaṃ paryāyaḥ/ utpādas tadbhāvaḥ pariṇāmaḥ paryāya iti
          paryāyāḥ/ yathā jīvasya ghaṭādijñānasukhakleśādayaḥ/ pudgalasya mṛtpiṇḍaghaṭādayaḥ/
          dharmādīnāṃ gatyādiviśeṣāḥ/ ata eva ṣaḍ dravyāṇīti prasiddhiḥ/</p>

        <label>[l. 3.263]</label>

        <p>kecana sapta tattvānīti varṇayanti/ tad āha: jīvājīvāsravabandhasaṃvaranirjarā<note>
            <p>°<hi rendition="simple:italic">nirjarā</hi>° ] <hi rendition="simple:italic"
                >Tattvārthasūtra</hi> 1.4; °<hi rendition="simple:italic">nirjara</hi>° ASS, IV,
              A.</p>
          </note>mokṣās tattvāni iti/ tatra jīvājīvau nirūpitau/ āsravo nirūpyate:
          audārikādikāyādicalanadvāreṇātmanaś calanaṃ yogapadavedanīyaṃ āsravaḥ/ yathā salilāvagāhi
          dvāraṃ jalādyāsravaṇakāraṇatvād āsrava iti nigadyate tathā yogapraṇāḍikayā karmāsravatīti
          sa yoga āsravaḥ/ yathārdraṃ vastraṃ samantād vātānītaṃ reṇujātam upādatte tathā
          kaṣāyajalārdra ātmā yogānītaṃ karma sarvapradeśair gṛhṇāti/ yathā vā niṣṭaptāyaḥpiṇḍo jale
          kṣipto ´mbhaḥ samantād gṛhṇāti tathā kaṣāyoṣṇo jīvo yogānītaṃ karma samantād ādatte/
          kaṣati hinasty ātmānaṃ kugatiprāpaṇād iti kaṣāyaḥ krodho māno māyā lobhaś ca/ sa dvividhaḥ
          śubhāśubhabhedāt/ atrāhiṃsādiḥ śubhaḥ kāyayogaḥ/ satyamitahitabhāṣaṇādiḥ śubho vāgyogaḥ/
          arhatsiddhācāryopādhyāyasādhunāmadheya-pañcaparameṣṭhibhaktitaporuciśrutavinayādiḥ śubho
          manoyogaḥ/ etadviparītas tv aśubhas trividho yogaḥ/ tad etad āsravabhedaprabhedajātaṃ
          kāyavāṅmanaḥkarma yogaḥ/ sa āsravaḥ/ śubhaḥ puṇyasya/ aśubhaḥ pāpasya ityādinā
          sūtrasaṃdarbheṇa sasaṃrambham abhāṇi/ apare tv evaṃ menire: āsravayati puruṣaṃ viṣayeṣv
          indriyapravṛttir āsravaḥ/ indriyadvārā hi pauruṣaṃ jyotir viṣayān spṛśad rūpādijñānarūpeṇa
          pariṇamata iti/</p>

        <label>[l. 3.282]</label>

        <p>mithyādarśanāviratipramādakaṣāyavaśād yogavaśāc cātmā sūkṣmaikakṣetrāvagāhinām
          anantapradeśānāṃ pudgalānāṃ karmabhāvayogyānām<note>
            <p><hi rendition="simple:italic">karmabhāva</hi>° ]; <hi rendition="simple:italic"
                >karmabandha</hi>° A, ASS, IV. This correction is justified by the next line.
              Material particles (<hi rendition="simple:italic">pudgala</hi>) are not capable of <hi
                rendition="simple:italic">binding</hi> karma; they are rather capable of <hi
                rendition="simple:italic">becoming</hi> karma.</p>
          </note> ādānam upaśleṣaṇaṃ yat karoti sa bandhaḥ/ tad uktaṃ sakaṣāyatvāj jīvaḥ
          karmabhāvayogyān pudgalān ādatte sa bandhaḥ iti/ tatra kaṣāyagrahaṇaṃ
          sarvabandhahetūpalakṣaṇārtham/ bandhahetūn papāṭha vācakācāryaḥ:
          mithyādarśanāviratipramādakaṣāyayogā bandhahetavaḥ iti/</p>
        <p>mithyādarśanaṃ dvividhaṃ mithyākarmodayāt paropadeśānapekṣaṃ tattvāśraddhānaṃ naisargikam
          ekam/ aparaṃ paropadeśajam/ pṛthivyādiṣaṭkopādānaṃ ṣaḍindriyāsaṃyamanaṃ cāviratiḥ/
          pañcasamititriguptiṣv anutsāhaḥ pramādaḥ/ kaṣāyaḥ krodhādiḥ/ tatra kaṣāyāntāḥ
          sthityanubhavabandhahetavaḥ prakṛtipradeśabandhahetur yoga iti vibhāgaḥ/ bandhaś
          caturvidha ity uktaṃ prakṛtisthityanubhavapradeśās tadvidhayaḥ iti/ yathā nimbaguḍādes
          tiktatvamadhuratvādisvabhāva evam āvaraṇīyasya jñānadarśanāvaraṇatvam
          ādityaprabhācchādakāmbhodharavat pradīpaprabhātirodhāyakakumbhavac ca/ sadasadvedanīyasya
          sukhaduḥkhotpādakatvam asidhārāmadhulehanavat/ darśane mohanīyasya
          tattvārthāśraddhānakāritvaṃ durjanasaṅgavat/ cāritre mohanīyasyāsaṃyamahetutvaṃ
          madyamadavat/ āyuṣo dehabandhakartṛtvaṃ jalavat/ nāmno vicitranāmakāritraṃ citrikavat/
          gotrasyoccanīcakāritraṃ kumbhakāravat/ dānādīnāṃ vighnanidānatvam antarāyasya svabhāvaḥ
          kośādhyakṣavat/ so ´yaṃ prakṛtibandho ´ṣṭavidho
          dravyakarmāvāntarabhedamūlaprakṛtivedanīyaḥ/ tathāvocad umāsvātivācakācāryaḥ: ādyo
          jñānadarśanāvaraṇavedanīyamohanīyāyurnāmagotrāntarāyāḥ iti/ tadbhedaṃ ca samagṛhṇāt
          pañcanavadvyaṣṭāviṃśaticaturdvicatvāriṃśaddvipañcabhedā yathākramam iti/ etac ca sarvaṃ
          vidyānandādibhir vivṛtam iti vistarabhayān na prastūyate/ <hi rendition="simple:italic"
            >yathājāgomahiṣyādikṣīrāṇām</hi> etāvantam anehasaṃ mādhuryasvabhāvād apracyutisthitis
          tathā jñānāvaraṇādīnāṃ mūlaprakṛtīnām “āditas tisṛṇām antarāyasya ca
          triṃśatsāgaropamakoṭikoṭyaḥ parā sthitiḥ” ityādyuktakālā durdāntavat svīyasvabhāvād
          apracyutisthitiḥ/ <hi rendition="simple:italic">yathājāgomahiṣyādikṣīrāṇāṃ</hi>
          tīvramandādibhāvena svakāryakaraṇe sāmaṛthyaviśeṣo ´nubhāvas tathā karmapudgalānāṃ
          svakāryakaraṇe sāmarthyaviśeṣo ´nubhāvaḥ/ karmabhāvapariṇatapudgalaskandhānām
          anantānantapradeśānām ātmapradeśānupraveśaḥ pradeśabandhaḥ/</p>

        <label>[l. 3.315]</label>

        <p>āsravanirodhaḥ saṃvaraḥ/ yenātmani praviśat karma pratiṣidhyate sa guptisamityādiḥ
          saṃvaraḥ/ saṃcārakāraṇāyogād ātmano gopanaṃ guptiḥ/ sā trividhā kāyavāṅmanonigrahabhedāt/
          prāṇipīḍāparihāreṇa samyagayanaṃ samitiḥ/ seryābhāṣādibhedāt pañcadhā/ prapañcitaṃ ca
          hemacandrācāryaiḥ:</p>

        <label>[l. 3.320]</label>

        <quote>
          <p>lokātivāhite mārge cumbite bhāsvadaṃśubhiḥ/</p>
          <p>janturakṣārtham ālokya gatir īryā matā satām//</p>
          <p>anavadyam ṛtaṃ sarvajanīnaṃ mitabhāṣaṇam/</p>
          <p>priyā vācaṃyamānāṃ sā bhāṣāsamitir ucyate//</p>
          <p>dvicatvāriṃśatā bhikṣādoṣair nityam adūṣitam/</p>
          <p>munir yad annam ādatte saiṣaṇāsamitir matā//</p>
          <p>āsanādīni saṃvīkṣya pratilaṅghya ca yatnataḥ/</p>
          <p>gṛhṇīyān nikṣiped dhyāyet sādānasamitiḥ smṛtā//</p>
          <p>kaphamūtramalaprāyair nirjantujagatītale/</p>
          <p>yatnād yad utsṛjet sādhuḥ sotsargasamitir bhavet//</p>
        </quote>

        <label>[l. 3.330]</label>

        <p>ata eva:</p>
        <quote>
          <p>āsravaḥ srotaso dvāraṃ saṃvṛṇotīti saṃvaraḥ/</p>
        </quote>
        <p>iti nirāhuḥ/ tad uktam abhiyuktaiḥ:</p>
        <quote>
          <p>āsravo bhavahetuḥ syāt saṃvaro mokṣakāraṇam/</p>
          <p>itīyam ārhatī sṛṣṭir anyad asyāḥ prapañcanam//</p>
        </quote>
        <p>arjitasya karmaṇas tapaḥprabhṛtibhir nirjaraṇaṃ nirjarākhyaṃ tattvam/
          cirakālapravṛttakaṣāyakalāpaṃ puṇyaṃ sukhaduḥkhe ca dehena jarayati nāśayati
          keśolluñcanādikaṃ tapa ucyate/ sā nirjarā dvividhā yathākālaupakramikabhedāt/ tatra
          prathamā yasmin kāle yat karma phalapradatvenābhimataṃ tasminn eva kāle phaladānād
          bhavantī nirjarā kāmādipākajeti ca jegīyate/ yat karma tapobalāt svakāmanayodayāvaliṃ
          praveśya prapadyate saupakramikanirjarā/ yad āha:</p>
        <quote>
          <p>saṃsārabījabhūtānāṃ karmaṇāṃ jaraṇād iha/</p>
          <p>nirjarā saṃmatā dvedhā sakāmākāmanirjarā//</p>
          <p>smṛtā sakāmā yaminām akāmā tv anyadehinām// iti</p>
        </quote>

        <label>[l. 3.345]</label>

        <p>mithyādarśanādīnāṃ bandhahetūnāṃ nirodhe ’bhinavakarmābhāvān nirjarā
          hetusannidhānenārjitasya karmaṇo nirasanād ātyantikakarmamokṣaṇaṃ mokṣaḥ/ tad āha:
          bandhahetvabhāvanirjarābhyāṃ kṛtsnakarmavipramokṣaṇaṃ mokṣaḥ iti/ tadanantaram ūrdhvaṃ
          gacchaty ā lokāntāt/ yathā hastadaṇḍādibhramipreritaṃ kulālacakram uparate ´pi tasmiṃs
          tadbalād evāsaṃskārakṣayaṃ bhramati tathā bhavasthenātmanāpavargaprāptaye bahuśo yat kṛtaṃ
          praṇidhānaṃ muktasya tadabhāve ´pi pūrvasaṃskārāt ālokāntaṃ gamanam upapadyate/ yathā vā
          mṛttikālepakṛtagauravam alābudravyaṃ jale ´dhaḥ patati punar apetamṛttikābandham ūrdhvaṃ
          gacchati tathā karmarahita ātmā asaṅgatvād ūrdhvaṃ gacchati/ bandhacchedād eraṇḍabījavac
          cordhvaṃ gatisvabhāvāc cāgniśikhāvat/ anyonyaṃ pradeśānupraveśe saty avibhāgenāvasthānaṃ
          bandhaḥ/ parasparaprāptimātraṃ saṅgaḥ/ tad uktaṃ pūrvaprayogād asaṅgatvād bandhacchedāt
          tathā gatipariṇāmāc ca/ āviddhakulālacakravad vyapagatalepālābuvad eraṇḍabījavad
          agniśikhāvac ca/ ata eva paṭhanti:</p>
        <quote>
          <p>gatvā gatvā nivartante candrasūryādayo grahāḥ/</p>
          <p>adyāpi na nivartante tv alokākāśam āgatāḥ// iti</p>
        </quote>

        <label>[l. 3.362]</label>

        <p>anye tu gatasamastakleśatadvāsanasyānāvaraṇajñānasya sukhaikatānasyātmana
          uparideśāvasthānaṃ muktir ity āsthiṣata/ evam uktāni sukhaduḥkhasādhanābhyāṃ
          puṇyapāpābhyāṃ sahitāni nava padārthān kecanāṅgīcakruḥ/ tad uktaṃ siddhānte jīvājīvau
          puṇyapāpayutāv āsravaḥ saṃvaro nirjaraṇaṃ bandho mokṣaś ca nava tattvānīti/ saṃgrahe
          pravṛttā vayam uparatāḥ smaḥ/</p>

        <label>[l. 3.368]</label>

        <p>atra sarvatra saptabhaṅginayākhyaṃ nyāyam avatārayanti jaināḥ/ syād asti syān nāsti syād
          asti ca nāsti ca syād avaktavyaḥ syād asti cāvaktavyaḥ syān nāsti cāvaktavyaḥ syād asti ca
          nāsti cāvaktavya iti/</p>

        <label>[l. 3.371]</label>

        <p>tat sarvam anantavīryaḥ pratyapīpadat:</p>
        <quote>
          <p>tadvidhānavivakṣāyāṃ syād astīti gatir bhavet/</p>
          <p>syān nāstīti prayogaḥ syāt tanniṣedhe vivakṣite//</p>
          <p>krameṇobhayavāñchāyāṃ prayogaḥ samudāyabhāk/</p>
          <p>yugapat tadvivakṣāyāṃ syād avācyam aśaktitaḥ//</p>
          <p>ādyāvācyavivakṣāyāṃ pañcamo bhaṅga iṣyate/</p>
          <p>antyāvācyavivakṣāyāṃ ṣaṣṭhabhaṅgasamudbhavaḥ//</p>
          <p>samuccayena yuktaś ca saptamo bhaṅga ucyate// iti/</p>
        </quote>
        <p>syācchabdaḥ khalv ayaṃ nipātas tiṅantapratirūpako ´nekāntadyotakaḥ/</p>

        <label>[l. 3.380]</label>

        <p>yathoktam:</p>
        <quote>
          <p>vākyeṣv anekāntadyotī gamyaṃ prati viśeṣaṇam/</p>
          <p>syānnipāto ’rthayogitvāt tiṅantapratirūpakaḥ// iti</p>
        </quote>
        <p>yadi punar ekāntadyotakaḥ syācchabdo ’yaṃ syāt tadā syād astīti vākye syātpadam
          anarthakaṃ syāt/ anekāntadyotakatve tu syād asti kathaṃcid astīti syātpadāt kathaṃcid ity
          ayam artho labhyata iti nānarthakyam/ tad āha:</p>
        <quote>
          <p>syādvādaḥ sarvathaikāntatyāgāt kiṃvṛttacidvidheḥ/</p>
          <p>saptabhaṅginayāpekṣo heyādeyaviśeṣakṛt// iti/</p>
        </quote>

        <label>[l. 3.389]</label>

        <p>yadi vastv asty ekāntataḥ sarvathā sarvadā sarvatra sarvātmanāstīti nopāditsājihāsābhyāṃ
          kvacit kadācit kenacit pravarteta nivarteta vā/ prāptāprāpaṇīyatvād aheyahānānupapatteś
          ca/ anekāntapakṣe tu kathaṃcit kvacit kenacit sattvena hānopādāne prekṣāvatām upapadyete/
          kiṃ ca vastunaḥ sattvaṃ svabhāvaḥ, asattvaṃ vetyādi praṣṭavyam/ na tāvad astitvaṃ vastunaḥ
          svabhāva iti samasti/ ghaṭo ’stīty anayoḥ paryāyatayā yugapat prayogāyogāt/ nāstīti
          prayogavirodhāc ca/ evam anyatrāpi yojyam/ yathoktam:</p>
        <quote>
          <p>ghaṭo ’stīti na vaktavyaṃ sann eva hi yato ghaṭaḥ/</p>
          <p>nāstīty api na vaktavyaṃ virodhāt sadasattvayoḥ// ityādi/</p>
        </quote>
        <p>tasmād itthaṃ vaktavyam/<note>
            <p><hi rendition="simple:italic">vaktavam/</hi> ] <hi rendition="simple:italic"
                >vaktavyaṃ</hi> ASS, IV, A.</p>
          </note> sadasatsadasadanirvacanīyavādabhedena prativādinaś caturvidhāḥ/ punar apy
          anirvacanīyamatena miśritāni sadasadādimatānīti trividhāḥ/ tān prati kiṃ vastv
          astītyādiparyanuyoge kathaṃcid astītyādiprativacanasaṃbhavena te vādinaḥ sarve nirviṇṇāḥ
          santas tūṣṇīm āsata iti saṃpūrṇārthaviniścāyinaḥ syādvādam aṅgīkurvatas tatra tatra vijaya
          iti sarvam upapannam/ yad avocad ācāryaḥ syādvādamañjaryām:</p>

        <label>[l. 3.405]</label>

        <quote>
          <p>anekāntātmakaṃ vastu gocaraḥ sarvasaṃvidām/</p>
          <p>ekadeśaviśiṣṭo ’rtho nayasya viṣayo mataḥ//</p>
          <p>nyāyānām ekaniṣṭḥānāṃ pravṛttau śrutavartmani/</p>
          <p>saṃpūrṇārthaviniścāyi syādvastu śrutam ucyate// iti/</p>
          <p>anyonyapakṣapratipakṣabhāvād</p>
          <p>yathā pare matsariṇaḥ pravādāḥ/</p>
          <p>nayān aśeṣān aviśeṣam icchan</p>
          <p>na pakṣapātī samayas tathārhataḥ//</p>
        </quote>

        <label>[l. 3.414]</label>

        <p>jinadattasūriṇā jainaṃ matam ittham uktam:</p>
        <quote>
          <p>balabhogopabhogānām ubhayor dānalābhayoḥ/</p>
          <p>antarāyas tathā nidrā bhīrajñānaṃ jugupsitam //1//</p>
          <p>hiṃsā ratyaratī rāgadveṣāv aviratiḥ smaraḥ/</p>
          <p>śoko mithyātvam ete ’ṣṭādaśa doṣā na yasya saḥ //2//</p>
          <p>jino devo guruḥ samyak tattvajñānopadeśakaḥ/</p>
          <p>jñānadarśanacāritrāṇy apavargasya vartanī //3//</p>
          <p>syādvādasya pramāṇe dve pratyakṣam anumāpi ca/</p>
          <p>nityānityātmakaṃ sarvaṃ nava tattvāni sapta vā //4//</p>
          <p>jīvājīvau puṇyapāpe cāsravaḥ saṃvaro ’pi ca/</p>
          <p>bandho nirjaraṇaṃ muktir eṣāṃ vyākhyādhunocyate //5//</p>
          <p>cetanālakṣaṇo jīvaḥ syād ajīvas tadanyakaḥ/</p>
          <p>satkarmapudgalāḥ puṇyaṃ pāpaṃ tasya viparyayaḥ //6//</p>
          <p>āsravaḥ srotaso dvāraṃ saṃvṛṇotīti saṃvaraḥ/</p>
          <p>praveśaḥ karmaṇāṃ bandho nirjaras tadviyojanam //7//</p>
          <p>aṣṭakarmakṣayān mokṣo ’thāntarbhāvaś ca kaiścana/</p>
          <p>puṇyasya saṃvare pāpasyāsrave kriyate punaḥ //8//</p>
          <p>labdhānantacatuṣkasya lokāgūḍhasya cātmanaḥ/</p>
          <p>kṣīṇāṣṭakarmaṇo muktir nirvyāvṛttir jinoditā //9//</p>
          <p>sarajoharaṇā bhaikṣabhujo luñcitamūrdhajāḥ/</p>
          <p>śvetāmbarāḥ kṣamāśīlā niḥsaṅgā jainasādhavaḥ //10//</p>
          <p>luñcitāḥ picchikāhastāḥ pāṇipātrā digambarāḥ/</p>
          <p>ūrdhvāśino gṛhe dātur dvitīyāḥ syur jinarṣayah //11//</p>
          <p>bhuṅkte na kevalī na strī mokṣam eti digambaraḥ/</p>
          <p>prāhur eṣām ayaṃ bhedo mahāñ śvetāmbaraiḥ saha //12// iti/</p>
        </quote>
        <trailer>iti sarvadarśanasaṃgrahe ārhatadarśanam/</trailer>
      </div>


      <div>
        <head>[atha rāmānujadarśanam //4//]</head>

        <label>[l. 4.1]</label>

        <p>tad etad ārhatamataṃ prāmāṇikagarhaṇam arhati/ na hy ekasmin vastuni paramārthe sati
          paramārthasatāṃ yugapat sadasattvādidharmāṇāṃ samāveśo saṃbhavati/ na ca sadasattvayoḥ
          parasparaviruddhayoḥ samuccayāsaṃbhave vikalpaḥ kiṃ na syād iti vaditavyam/ kriyā hi
          vikalpyate na vastv iti nyāyāt/ na ca</p>
        <quote>
          <p>anekāntaṃ jagat sarvaṃ herambanarasiṃhavat/</p>
        </quote>
        <p>iti dṛṣṭāntāvaṣṭambhavaśād eṣṭavyam/ ekasmin deśe gajatvaṃ siṃhatvaṃ vāparasmin naratvam
          iti deśabhedena virodhābhāvena tasyaikasmin deśa eva sattvāsattvādinānekāntatvābhidhāne
          dṛṣṭāntānupapatteḥ/</p>

        <label>[l. 4.9]</label>

        <p>nanu dravyātmanā sattvaṃ paryāyātmanā tadabhāva ity ubhayam apy upapannam iti cen maivam/
          kālabhedena hi kasyacit sattvam asattvaṃ ca svabhāva iti na kaścid doṣaḥ/ na caikasya
          hrasvadīrghatvavad anekāntatvaṃ jagataḥ syād iti vācyam/ pratiyogibhedena virodhābhāvāt/
          tasmāt pramāṇābhāvād yugapat sattvāsattve parasparaviruddhe naikasmin vastuni vastuṃ
          yukte/ evam anyāsām api bhaṅgīnāṃ bhaṅgo ’vagantavyaḥ/ kiṃ ca sarvasyāsya mūlabhūtaḥ
          saptabhaṅginayaḥ svayam ekānto ’nekānto vā/ ādye sarvam anekāntam iti pratijñāvyāghātaḥ/
          dvitīye vivakṣitārthāsiddhiḥ/ anekāntatvenāsādhakatvāt/ tathā ceyam ubhayataḥpāśā rajjuḥ
          syādvādinaḥ syāt/ api ca navatvasaptatvādinirdhāraṇasya phalasya tannirdhārayituḥ pramātuś
          ca tatkaraṇasya pramāṇasya prameyasya ca navatvāder aniyame sādhu samarthitam ātmanas
          tīrthakaratvaṃ devānāṃpriyeṇārhatamatapravartakena/ tathā jīvasya
          dehānurūpaparimāṇatvāṅgīkāre yogabalād anekadehaparigrāhakayogiśarīreṣu pratiśarīraṃ
          jīvavicchedaḥ prasajyeta/ manujaśarīraparimāṇo jīvo mataṅgajadehaṃ kṛtsnaṃ praveṣṭuṃ na
          prabhavet/ kiṃ ca gajādiśarīraṃ parityajya pipīlikāśarīraṃ viśataḥ
          prācīnaśarīrasaṃniveśavināśo ’pi prāpnuyāt/ na ca yathā pradīpaprabhāviśeṣaḥ
          prapāprāsādādyudaravartisaṃkocavikāśavāṃs tathā jīvo ’pi manujamataṅgajādiśarīreṣu syād
          ity eṣitavyam/ pradīpavad eva savikāratvenānityatvaprāptau
          kṛtapraṇāśākṛtābhyāgamaprasaṅgāt/ evaṃ pradhānamallanirbarhaṇanyāyena
          jīvapadārthadūṣaṇābhidhānadiśānyatrāpi dūṣaṇam utprekṣaṇīyam/ tasmān
          nityanirdoṣaśrutiviruddhatvād idam upādeyaṃ na bhavati/ tad uktaṃ bhagavatā vyāsena
          naikasminn asaṃbhavāt iti/ rāmānujena ca jainamatanirākaraṇaparatvena tad idaṃ sūtraṃ
          vyākāri/</p>

        <label>[l. 4.33]</label>

        <p>eṣa hi tasya siddhāntaḥ: cidacidīśvarabhedena bhoktṛbhogyaniyāmakabhedena ca vyavasthitās
          trayaḥ padārthā iti/ taduktam:</p>
        <quote>
          <p>īśvaraś cid acic ceti padārthatritayaṃ hariḥ/</p>
          <p>īśvaraś cid iti prokto jīvo dṛśyaṃ acit punaḥ// iti/</p>
        </quote>

        <label>[l. 4.37]</label>

        <p>apare punar aśeṣaviśeṣapratyanīkaṃ cinmātraṃ brahmaiva paramārthaḥ/ tac ca
          nityaśuddhabuddhamuktasvabhāvam api tat tvam asi ityādisāmānādhikaraṇyādhigatajīvaikyaṃ
          badhyate mucyate ca/ tadatiriktanānāvidhabhoktṛbhoktavyādibhedaprapañcaḥ sarvo ’pi tasminn
          avidyayā parikalpitaḥ sad eva somyedam agra āsīd ekam evādvitīyam
          ityādivacananicayaprāmāṇyād iti bruvāṇās tarati śokam ātmavit ityādiśrutiśiraḥśatavaśena
          nirviśeṣabrahmātmaikatvavidyayānādyavidyānivṛttim aṅgīkurvāṇāḥ</p>
        <quote>
          <p>mṛtyoḥ sa mṛtyum āpnoti ya iha nāneva paśyati/</p>
        </quote>
        <p>iti bhedanindāśravaṇena pāramārthikaṃ bhedaṃ nirācakṣāṇā vicakṣaṇaṃmanyās tam imaṃ
          vibhāgaṃ na sahante/</p>

        <label>[l. 4.48]</label>

        <p>tatrāyaṃ samādhir abhidhīyate/ bhaved etad evaṃ yady avidyāyāṃ pramāṇaṃ vidyeta/ nanv
          idam anādi bhāvarūpaṃ jñānanivartyam ajñānam aham ajño mām anyaṃ ca na jānāmīti
          pratyakṣapramāṇasiddham/ tad uktam:</p>
        <quote>
          <p>anādi bhāvarūpaṃ yad vijñānena vilīyate/</p>
          <p>tad ajñānam iti prājñā lakṣaṇaṃ saṃpracakṣate// iti/</p>
        </quote>
        <p>na caitaj jñānābhāvaviṣayam ity āśaṅkanīyam/ ko hy evaṃ brūyāt prabhākarakarāvalambī
          bhaṭṭadattahasto vā/</p>
        <p>nādyaḥ</p>
        <quote>
          <p>svarūpapararūpābhyāṃ nityaṃ sadasadātmake/</p>
          <p>vastuni jñāyate kiṃcit kaiścid rūpaṃ kadācana/ /</p>
          <p>bhāvāntaram abhāvo hi kayācit tu vyapekṣayā/</p>
          <p>bhāvāntarād abhāvo ’nyo na kaścid anirūpaṇāt//</p>
        </quote>
        <p>iti vadatā bhāvavyatiriktasyābhāvasyānabhyupagamāt/</p>
        <p>na dvitīyaḥ/ abhāvasya ṣaṣṭhapramāṇagocaratvena jñānasya nityānumeyatvena ca tadabhāvasya
          pratyakṣaviṣayatvānupapatteḥ/ yadi punaḥ pratyakṣābhāvavādī kaścid evam ācakṣīta taṃ
          pratyācakṣīta/ aham ajña ity asminn anubhave ’ham ity ātmano ’bhāvadharmitayā jñānasya
          pratiyogitayā cāvagatir asti na vā/ asti ced virodhād eva na jñānābhāvānubhavaḥ/ na ced
          dharmipratiyogijñānasāpekṣo jñānābhāvānubhavaḥ sutarāṃ na saṃbhavati/ tasyājñānasya
          bhāvarūpatve prāguktadūṣaṇābhāvād ayam anubhavo bhāvarūpājñānagocara evābhyupagantavya
          iti/</p>

        <label>[l. 4.68]</label>

        <p>tad etad gaganaromanthāyitam/ bhāvarūpasyājñānasya jñānābhāvena samānayogakṣematvāt/
          tathā hi: viṣayatvenāśrayatvena cājñānasya vyāvartakatayā pratyagarthaḥ pratipanno na vā/
          pratipannaś cet svarūpajñānanivartyaṃ tad ajñānam iti tasmin pratipanne kathaṃkāram
          avatiṣṭhate/ apratipannaś ced vyāvartakāśrayaviṣayaśūnyam ajñānaṃ katham anubhūyeta/ atha
          viśadaḥ svarūpāvabhāsa evājñānavirodhī nājñānena saha bhāsata ity āśrayaviṣayajñāne saty
          api nājñānānubhavavirodha iti hanta tarhi jñānābhāve ’pi samānam etad anyatrābhiniveśāt/
          tasmād ubhayābhyupagatajñānābhāva evāham ajño mām anyaṃ ca na jānāmīty anubhavagocara ity
          abhyupagantavyam/</p>

        <label>[l. 4.77]</label>

        <p>astu tarhy anumānaṃ mānaṃ — vivādāspadaṃ pramāṇajñānaṃ
          svaprāgabhāvavyatiriktasvaviṣayāvaraṇasvanivartyasvadeśagatavastvantara-pūrvakam
          aprakāśitārthaprakāśakatvād andhakāre prathamotpannapradīpaprabhāvad iti/</p>

        <label>[l. 4.80]</label>

        <p>tad api kṣodakṣamam/ ajñāne’ py anabhimatājñānāntarasādhane ’pasiddhāntāpātāt/
          tadasādhane ’naikāntikatvāt/ dṛṣṭāntasya sādhanavikalatvāc ca/ na hi pradīpaprabhāyā
          aprakāśitārthaprakāśakatvaṃ saṃbhavati/ jñānasyaiva prakāśakatvāt/ saty api pradīpe
          jñānena viṣayaprakāśasaṃbhavāt/ pradīpaprabhāyās tu cakṣurindriyasya jñānaṃ samutpādayato
          virodhisaṃtamasanirasanadvāreṇopakārakatvamātram evety alam ativistareṇa/</p>

        <label>[l. 4.86]</label>

        <p>pratiprayogaś ca vivādādhyāsitam ajñānaṃ na jñānamātrabrahmāśritam ajñānatvāc
          chuktikādyajñānavad iti/ nanu śuktikādyajñānasyāśrayasya pratyagarthasya
          jñānamātrasvabhāvatvam eveti cen maivaṃ śaṅkiṣthāḥ/ anubhūtir hi svasadbhāvenaiva kasyacid
          vastuno vyavahārānuguṇatvāpādanasvabhāvo jñānāvagatisaṃvidādyaparanāmā sakarmako
          ’nubhavitur ātmano dharmaviśeṣaḥ/ anubhavitur ātmatvam ātmavṛttiguṇaviśeṣasya jñānatvam
          ity āśrayaṇāt/ nanu jñānarūpasyātmanaḥ kathaṃ jñānaguṇakatvam iti cet tad asāram/ yathā hi
          maṇidyumaṇiprabhṛti tejodravyaṃ prabhāvadrūpeṇāvatiṣṭhamānaṃ prabhārūpaguṇāśrayaḥ/
          svāśrayād anyatrāpi vartamānatvena rūpavattvena ca prabhā dravyarūpāpi
          taccheṣatvanibandhanaguṇavyavahārā/ evam ayam ātmā svaprakāśacidrūpa eva caitanyaguṇaḥ/
          tathā ca śrutiḥ: sa yathā saindhavaghano ’nantaro ’bāhyaḥ kṛtsno rasaghana evaivaṃ vā are
          ’yam ātmānantaro ’bāhyaḥ kṛtsnaḥ prajñānaghana eva/ atrāyaṃ puruṣaḥ svayaṃjyotir bhavati/
          na hi vijñātur vijñāter viparilopo vidyate atha yo vededaṃ jighrāṇīti sa ātmā yo ’yaṃ
          vijñānamayaḥ prāṇeṣu hṛdy antarjyotiḥ puruṣaḥ/ eṣa hi draṣṭā spraṣṭā śrotā ghrātā rasayitā
          mantā boddhā kartā vijñānātmā puruṣaḥ ityādikā/</p>

        <label>[l. 4.105]</label>

        <p>na ca anṛtena hi pratyūḍhāḥ iti śrutir avidyāyāṃ pramāṇam ity āśrayituṃ śakyam/
          ṛtetaraviṣayo hy anṛtaśabdaḥ/ ṛtaśabdaś ca karmavacanaḥ/ ṛtaṃ pibantau iti vacanāt/ ṛtaṃ
          karma phalābhisaṃdhirahitaṃ paramapuruṣārādhanaveṣaṃ tatprāptiphalam/ atra tadvyatiriktaṃ
          sāṃsārikālpaphalaṃ karmānṛtaṃ brahmaprāptivirodhi/ ya etaṃ brahmalokaṃ na vindanti anṛtena
          hi pratyūḍhāḥ iti vacanāt/ māyāṃ tu prakṛtiṃ vidyāt ityādau māyāśabdo
          vicitrārthasargakaratriguṇātmakaprakṛtyabhidhāyako nānirvacanīyājñānavacanaḥ/</p>

        <label>[l. 4.114]</label>

        <quote>
          <p>tena māyāsahasraṃ tac chambarasyāśugāminā/</p>
          <p>bālasya rakṣatā deham ekaikāṃśena sūditam//</p>
        </quote>
        <p>ityādau vicitrārthasargasamarthasya pāramārthikasyaivāsurādyastraviśeṣasyaiva
          māyāśabdābhidheyatvopalambhāt/ ato na kadācid api śrutyā
          anirvacanīyājñānapratipādanam/</p>

        <label>[l. 4.119]</label>

        <p>nāpy aikyopadeśānyathānupapattyā/ tattvaṃpadayoḥ saviśeṣabrahmābhidhāyitvena niruddhayor
          jīvaparayoḥ svarūpaikyasya pratipattum aśakyatayārthāpatter anudayadoṣadūṣitatvāt/ tathā
          hi: tatpadaṃ nirastasamastadoṣam anavadhikātiśayāsaṃkhyeyakalyāṇaguṇāspadaṃ
          jagadudayavibhavalayalīlaṃ brahma pratipādayati/ tad aikṣata bahu syāṃ prajāyeya ityādiṣu
          tasyaiva prakṛtatvāt/ tatsamānādhikaraṇaṃ tvaṃpadaṃ ca<note>
            <p><hi rendition="simple:italic">ca</hi> ] ASS v.l.; <hi rendition="simple:italic"
                >cā</hi> A, ASS; <hi rendition="simple:italic">vā</hi> IV.</p>
          </note> cidviśiṣṭajīvaśarīrakaṃ brahmācaṣṭe/ prakāradvayaviśiṣṭaikavastuparatvāt
          sāmānādhikaraṇyasya/</p>

        <label>[l. 4.127]</label>

        <p>nanu so ’yaṃ devadatta itivat tat tvam iti padayor viruddhabhāgatyāgalakṣaṇayā
          nirviśeṣasvarūpam ātmaikyaṃ sāmānādhikaraṇyārthaḥ kiṃ na syāt/ yathā so ’yam ity atra
          tacchabdena deśāntarakālāntarasaṃbandhī puruṣaḥ pratīyate/ idaṃśabdena ca
          saṃnihitadeśavartamānakālasaṃbandhī/ tayoḥ sāmānādhikaraṇyenaikyam avagamyate/ tatraikasya
          yugapad viruddhadeśakālapratītir na saṃbhavatīti dvayor api padayoḥ svarūpaparatve
          svarūpasya caikyaṃ pratipattuṃ śakyam/ evam atrāpi
          kiṃcijjñatvasarvajñatvādiviruddhāṃśaprahāṇenākhaṇḍasvarūpaṃ lakṣyata iti cet</p>

        <label>[l. 4.135]</label>

        <p>viṣamo ’yam upanyāsaḥ/ dṛṣṭānte ’pi virodhavaidhuryeṇa lakṣaṇāgandhāsaṃbhavāt/ ekasya
          tāvad bhūtavartamānakāladvayasaṃbandho na viruddhaḥ/ deśāntarastitir bhūtā
          saṃnihitadeśasthitir vartata iti deśabhedasaṃbandhavirodhaś ca kālabhedena pariharaṇīyaḥ/
          lakṣaṇāpakṣe ’py ekasyaiva padasya lakṣakatvāśrayaṇena virodhaparihāre padadvayasya
          lākṣaṇikatvasvīkāro na saṃgacchate/ itarathaikasya vastunas tattedaṃtāviśiṣṭatvāvagāhanena
          pratyabhijñāyāḥ prāmāṇyānaṅgīkāre sthāyitvāsiddhau kṣaṇabhaṅgavādī bauddho vijayeta/ evam
          atrāpi jīvaparamātmanoḥ śarīrātmabhāvena tādātmyaṃ na viruddham iti pratipāditam/ jīvātmā
          hi brahmaṇaḥ śarīratayā prakāratvād brahmātmakaḥ/ ya ātmani tiṣṭhann ātmano ’ntaro yam
          ātmā na veda yasyātmā śarīram iti śrutyantarāt/</p>

        <label>[l. 4.146]</label>

        <p>atyalpam idam ucyate/ sarve śabdāḥ paramātmana eva vācakāḥ/ na ca paryāyatvam/
          dvārabhedasaṃbhavāt/ tathā hi jīvasya śarīratayā prakārabhūtāni devamanuṣyādisaṃsthānānīva
          sarvāṇi vastūnīti brahmātmakāni tāni sarvāṇi/ ataḥ</p>
        <quote>
          <p>devo manuṣyo yakṣo vā piśācoragarākṣasāḥ/</p>
          <p>pakṣī vṛkṣo latā kāṣṭhaṃ śilā tṛṇaṃ ghaṭaḥ pataḥ//</p>
        </quote>
        <p>ityādayaḥ sarve śabdāḥ prakṛtipratyayayogenābhidhāyakatayā prasiddhā loke tadvācyatayā
          pratīyamānatattatsaṃsthānavadvastumukhena
          tadabhimānijīvatadantaryāmiparamātmaparyantasaṃghātasya vācakāḥ/ devādiśabdānāṃ
          paramātmaparyantatvam uktaṃ tattvamuktāvalyāṃ caturthasare:</p>
        <quote>
          <p>jīvaṃ devādiśabdo vadati tadapṛthaksiddhabhāvābhidhānān</p>
          <p>niṣkarṣābhāvayukto<note>
              <p><hi rendition="simple:italic">niṣkarṣābhāvayukto</hi> ] ASS, Abhyankar's
                commentary; <hi rendition="simple:italic">niṣkarṣābhāvayuktād</hi>° A, <hi
                  rendition="simple:italic">Tattvamuktākalāpa</hi>; <hi rendition="simple:italic"
                  >niṣkarṣākūtayukto</hi> IV, ASS v.l.</p>
            </note> bahur iha ca dṛḍho lokavedaprayogaḥ/</p>
          <p>ātmāsaṃbandhakāle sthitir anavagatā devamartyādimūrter</p>
          <p>jīvātmānupraveśāj jagati vibhur api vyākaron nāmarūpe// iti/</p>
        </quote>

        <label>[l. 4.161]</label>

        <p>anena devādiśabdānāṃ śarīraviśiṣṭajīvaparyantatvaṃ pratipādya saṃsthānaikyādyabhāve
          ityādinā śarīralakṣaṇaṃ darśayitvā śabdais tanvaṃśarūpaprabhṛtibhiḥ ityādinā
          viśvasyeśvarād apṛthaksiddhatvam upapādya niṣkarṣākūta ityādinā padyena sarveṣāṃ śabdānāṃ
          paramātmaparyantatvaṃ pratipāditaṃ tat sarvaṃ tata evāvadhāryam/ ayam evārthaḥ samarthito
          vedārthasaṃgrahe nāmarūpaśrutivyākaraṇasamaye rāmānujena/</p>

        <label>[l. 4.168]</label>

        <p>kiṃ ca sarvapramāṇasya saviśeṣaviṣayatayā nirviśeṣavastuni na kim api pramāṇaṃ samasti/
          nirvikalpakapratyakṣe ’pi saviśeṣam eva vastu pratīyate/ anyathā savikalpake so ’yam iti
          pūrvapratipannaprakāraviśiṣṭapratītyanupapatteḥ/</p>

        <label>[l. 4.172]</label>

        <p>kiṃ ca tattvamasyādivākyaṃ na prapañcasya bādhakam/ bhrāntimūlakatvāt
          bhrāntiprayuktarajjusarpavākyavat/ nāpi brahmātmaikyajñānaṃ nivartakam/ tatra
          pramāṇābhāvasya prāg evopapādanāt/ na ca prapañcasya satyatvapratiṣṭhāpanapakṣa
          ekavijñānena sarvavijñānapratijñāvyākopaḥ/
          prakṛtipuruṣamahadahaṃkāratanmātrabhūtendriyacaturdaśabhuvanātmaka-brahmāṇḍatadantarvartidevatiryaṅmanuṣyasthāvarādisarvaprakārasaṃsthāna-saṃsthitaṃ
          kāryam api sarvaṃ brahmaiveti kāraṇabhūtabrahmātmajñānād<note>
            <p><hi rendition="simple:italic">°brahmātmavijñānād</hi> ]; <hi
                rendition="simple:italic">°brahmātmajñānād</hi> ASS, IV, A.</p>
          </note> eva sarvavijñānaṃ bhavatīty ekavijñānena sarvavijñānasyopapannataratvāt/ api ca
          brahmavyatiriktasya sarvasya mithyātve sarvasyāsattvād evaikavijñānena
          sarvavijñānapratijñā bādhyeta/ nāmarūpavibhāgānarhasūkṣmadaśāvat prakṛtipuruṣaśarīraṃ
          brahma kāraṇāvastham/ jagatas tadāpattir eva pralayaḥ/
          nāmarūpavibhāgavibhaktasthūlacidacidvastuśarīraṃ brahma kāryāvastham/ brahmaṇas
          tathāvidhasthūlabhāvaś ca sṛṣṭir ity abhidhīyate evaṃ ca kāryakāraṇayor ananyatvam apy
          ārambhaṇādhikaraṇe pratipāditam upapannataraṃ bhavati/</p>

        <label>[l. 4.186]</label>

        <p>nirguṇavādāś ca prākṛtaheyaguṇaniṣedhaviṣayatayā vyavasthitāḥ/ nānātvaniṣedhavādāś
          caikasyaiva brahmaṇaḥ śarīratayā prakārabhūtaṃ sarvaṃ cetanācetanātmakaṃ vastv iti
          sarvasyātmatayā sarvaprakāraṃ brahmaivāvasthitam iti
          sarvātmakabrahmapṛthagbhūtavastusadbhāvaniṣedhaparatvābhyupagamena pratipāditāḥ/</p>

        <label>[l. 4.191]</label>

        <p>kim atra tattvaṃ bhedo ’bheda ubhayātmakaṃ vā/ sarvaṃ tattvam/ tatra sarvaśarīratayā
          sarvaprakāraṃ brahmaivāvasthitam ity abhedo ’bhyupeyate/ ekam eva brahma
          nānābhūtacidacitprakārān nānātvenāvasthitam iti bhedābhedau/ cidacidīśvarāṇāṃ
          svarūpasvabhāvavailakṣaṇyād asaṃkarāc ca bhedaḥ/ tatra cidrūpāṇāṃ jīvātmanām
          asaṃkucitāparicchinnanirmalajñānarūpāṇām anādikarmarūpāvidyāveṣṭitānāṃ
          tattatkarmānurūpajñānasaṃkocavikāsau bhogyabhūtācitsaṃsargas
          tadanuguṇasukhaduḥkhopabhogadvayarūpā bhoktṛtā bhagavatpratipattir bhagavatpadaprāptir
          ityādayaḥ svabhāvāḥ/ acidvastūnāṃ tu bhogyabhūtānām acetanatvam apuruṣārthatvaṃ
          vikārāspadatvam ityādayaḥ/ parasyeśvarasya bhoktṛbhogyayor antaryāmirūpeṇāvasthānam
          aparicchedyajñānaiśvaryavīryaśaktitejaḥprabhṛtyanavadhikātiśayāsaṃkhyeya-kalyāṇaguṇagaṇatā
          svasaṃkalpapravṛttasvetarasamastacidacidvastujātatā
          svābhimatasvānurūpaikarūpadivyarūpaniratiśayavividhānantabhūṣaṇa-tetyādayaḥ/</p>

        <label>[l. 4.204]</label>

        <p>veṅkaṭanāthena tv itthaṃ niraṭaṅki padārthavibhāgaḥ:</p>
        <quote>
          <p>dravyādravyaprabhedān mitam ubhayavidhaṃ tadvidas tattvam āhuḥ</p>
          <p>dravyaṃ dvedhā vibhaktaṃ jaḍam ajaḍam iti prācyam avyaktakālau/</p>
          <p>antyaṃ pratyak parāk ca prathamam ubhayathā tatra jīveśabhedāt</p>
          <p>nityā bhūtir matiś cety aparam iha jaḍām ādimāṃ kecid āhuḥ//</p>
          <p>tatra dravyaṃ daśāvat prakṛtir iha guṇaiḥ sattvapūrvair upetā</p>
          <p>kālo 'bdādyākṛtiḥ syād aṇur avagatimāñ jīva īśo ’nya ātmā/</p>
          <p>saṃproktā nityabhūtis triguṇasamadhikā sattvayuktā tathaiva</p>
          <p>jñātur jñeyāvabhāso matir iti kathitaṃ saṃgrahād dravyalakṣma//</p>
        </quote>
        <p>ityādinā/</p>

        <label>[l. 4.215]</label>

        <p>tatra cicchabdavācyā jīvātmānaḥ paramātmanaḥ sakāśād bhinnā nityāś ca/ tathā ca śrutiḥ:
          dvā suparṇā sayujā sakhāyā ityādikā/ ata evoktaṃ nānātmāno vyavasthātaḥ iti/ tannityatvam
          api śrutiprasiddham/</p>
        <quote>
          <p>na jāyate mriyate vā vipaścin nāyaṃ bhūtvā bhavitā vā na bhūyaḥ/</p>
          <p>ajo nityaḥ śāśvato ’yaṃ purāṇo na hanyate hanyamāne śarīre// iti</p>
        </quote>
        <p>aparathā kṛtapraṇāśākṛtābhyāgamaprasaṅgaḥ/ ata evoktaṃ vītarāgajanmādarśanāt iti/
          tadaṇutvam api śrutiprasiddham:</p>
        <quote>
          <p>bālāgraśatabhāgasya śatadhā kalpitasya ca/</p>
          <p>bhāgo jīvaḥ sa vijñeyaḥ sa cānantyāya kalpate//</p>
        </quote>
        <p>iti/ ārāgramātraḥ puruṣaḥ aṇur ātmā cetasā veditavyaḥ iti ca/</p>

        <label>[l. 4.229]</label>

        <p>acicchabdavācyaṃ dṛśyaṃ jaḍaṃ jagat trividhaṃ bhogyabhogopakaraṇabhogāyatanabhedāt/</p>
        <p>tasya jagataḥ kartopādānaṃ ceśvarapadārthaḥ puruṣottamo vāsudevādipadavedanīyaḥ/ tad apy
          uktam:</p>
        <quote>
          <p>vāsudevaḥ paraṃ brahma kalyāṇaguṇasaṃyutaḥ/</p>
          <p>bhuvanānām upādānaṃ kartā jīvaniyāmakaḥ// iti/</p>
        </quote>
        <p>sa eva vāsudevaḥ paramakāruṇiko bhaktavatsalaḥ paramapuruṣas
          tadupāsakānuguṇatattatphalapradānāya svalīlāvaśād arcāvibhavavyūhasūkṣmāntaryāmibhedena
          pañcadhāvatiṣṭhate/ tatrārcā nāma pratimādayaḥ/ rāmādyavatāro vibhavaḥ/ vyūhaś caturvidho
          vāsudevasaṃkarṣaṇapradyumnātiruddhasaṃjñakaḥ/ sūkṣmaṃ saṃpūrṇaṣaḍguṇaṃ vāsudevākhyaṃ paraṃ
          brahma/ guṇā apahatapāpmatvādayaḥ/ so 'pahatapāpmā vijaro vimṛtyur viśoko vijighatso
          ’pipāsaḥ satyakāmaḥ satyasaṃkalpaḥ iti śruteḥ/ antaryāmī sakalajīvaniyāmakaḥ/ ya ātmani
          tiṣṭhann ātmānam antaro yamayati iti śruteḥ/</p>

        <label>[l. 4.244]</label>

        <p>tatra pūrvapūrvamūrtyupāsanayā puruṣārthaparipanthiduritanicayakṣaye saty
          uttarottaramūrtyupāstyadhikāraḥ/ tad uktam:</p>
        <quote>
          <p>vāsudevaḥ svabhakteṣu vātsalyāt tattadīhitam/</p>
          <p>adhikāryānuguṇyena prayacchati phalaṃ bahu//</p>
          <p>tadarthaṃ līlayā svīyāḥ pañca mūrtīḥ karoti vai/</p>
          <p>pratimādikam arcā syād avatārās tu vaibhavāḥ//</p>
          <p>saṃkarṣaṇo vāsudevaḥ pradyumnaś cāniruddhakaḥ/</p>
          <p>vyūhaś caturvidho jñeyaḥ sūkṣmaṃ saṃpūrṇaṣaḍguṇam//</p>
          <p>tad eva vāsudevākhyaṃ paraṃ brahma nigadyate/</p>
          <p>aṃtaryāmī jīvasaṃstho jīvapreraka īritaḥ//</p>
          <p>ya ātmanīti vedāntavākyajālair nirūpitaḥ/</p>
          <p>arcopāsanayā kṣipte kalmaṣe 'dhikṛto bhavet//</p>
          <p>vibhavopāsane paścād vyūhopāstau tataḥ param/</p>
          <p>sūkṣme tadanu śaktaḥ syād antaryāmiṇam īkṣitum// iti/</p>
        </quote>

        <label>[l. 4.258]</label>

        <p>tadupāsanaṃ ca pañcavidham abhigamanam upādānam ijyā svādhyāyo yoga iti śrīpañcarātre
          ’bhihitam/ tatrābhigamanaṃ nāma devatāsthānamārgasya saṃmārjanopalepanādi/ upādānaṃ
          gandhapuṣpādipūjāsādhanasaṃpādanam/ ijyā nāma devatāpūjanam/ svādhyāyo nāma
          arthānusaṃdhānapūrvako mantrajapo vaiṣṇavasūktastotrapāṭho nāmasaṃkīrtanaṃ
          tattvapratipādakaśāstrābhyāsaś ca/ yogo nāma devatānusaṃdhānam/</p>

        <label>[l. 4.264]</label>

        <p>evam upāsanākarmasamuccitena vijñānena draṣṭṛdarśane naṣṭe bhagavadbhaktasya tanniṣṭhasya
          bhaktavatsalaḥ paramakāruṇikaḥ puruṣottamaḥ svayāthātmyānubhavānugūṇaniravadhikānandarūpaṃ
          punarāvṛttirahitaṃ svapadaṃ prayacchati/ tathā ca smṛtiḥ:</p>
        <quote>
          <p>mām upetya punarjanma duḥkhālayam aśāśvatam/</p>
          <p>nāpnuvanti mahātmānaḥ saṃsiddhiṃ paramāṃ gatāḥ// iti/</p>
          <p>svabhaktaṃ vāsudevo ’pi saṃprāpyānandam akṣayam/</p>
          <p>punarāvṛttirahitaṃ svīyaṃ dhāma prayacchati// iti ca/</p>
        </quote>
        <p>tad etat sarvaṃ hṛdi nidhāya mahopaniṣanmatāvalambanena bhagavadbaudhāyanācāryakṛtāṃ
          brahmasūtravṛttiṃ vistīrṇām ālakṣya rāmānujaḥ śārīrakamīmāṃsābhāṣyam akārṣīt/ tatrāthāto
          brahmajijñāsā iti prathamasūtrasyāyam arthaḥ:</p>
        <p>atrāthaśabdaḥ pūrvavṛttakarmādhigamanānantaryārthaḥ/ tad uktaṃ vṛttikāreṇa: vṛttāt
          karmādhigamād anantaraṃ brahma vividiṣatīti/ ataḥśabdo hetvarthaḥ/
          adhītasāṅgavedasyādhigatatadarthasya vinaśvaraphalāt karmaṇo viraktatvād dhetoḥ
          sthiramokṣābhilāṣukasya tadupāyabhūtabrahmajijñāsā bhavati/ brahmaśabdena svabhāvato
          nirastasamastadoṣānavadhikātiśayāsaṃkhyeyakalyāṇaguṇaḥ puruṣottamo ’bhidhīyate/ evaṃ ca
          karmajñānasya tadanuṣṭḥānasya ca vairāgyotpādanadvārā cittakalmaṣāpanayadvārā ca
          brahmajñānaṃ prati sādhanatvena tayoḥ kāryakāraṇatvena pūrvottaramīmāṃsayor ekaśāstratvam/
          ata eva vṛttikārā ekam evedaṃ śāstraṃ jaiminīyena ṣoḍaśalakṣaṇenety āhuḥ/</p>

        <label>[l. 4.286]</label>

        <p>karmaphalasya kṣayitvaṃ brahmajñānaphalasya cākṣayitvaṃ &quot;parīkṣya lokān karmacitān
          brāhmaṇo nirvedam āyān nāsty akṛtaḥ kṛtena&quot; ityādiśrutibhir
          anumānārthāpattyupabṛṃhitābhiḥ pratyapādi/ ekaikanindayā karmaviśiṣṭasya jñānasya
          mokṣasādhanatvaṃ darśayati śrutiḥ:</p>
        <quote>
          <p>andhaṃ tamaḥ praviśanti ye ’vidyām upāsate/</p>
          <p>tato bhūya iva te tamo ya u vidyāyāṃ ratāḥ//</p>
          <p>vidyāṃ cāvidyāṃ ca yas tad vedobhayaṃ saha/</p>
          <p>avidyayā mṛtyuṃ tīrtvā vidyayāmṛtam aśnute//</p>
        </quote>
        <p>ityādi/ tad uktaṃ pāñcarātrarahasye:</p>
        <quote>
          <p>sa eva karuṇāsindhur bhagavān bhaktavatsalaḥ/</p>
          <p>upāsakānurodhena bhajate mūrtipañcakam//</p>
          <p>tad arcāvibhavavyūhasūkṣmāntaryāmisaṃjñakam/</p>
          <p>yad āśrityaiva cidvargas tat taj jñeyaṃ prapadyate//</p>
          <p>pūrvapūrvoditopāstiviśeṣakṣīṇakalmaṣaḥ/</p>
          <p>uttarottaramūrtīnāṃ upāstyadhikṛto bhavet//</p>
          <p>evaṃ hy ahar ahaḥ śrautasmārtadharmānusārataḥ/</p>
          <p>uktopāsanayā puṃsāṃ vāsudevaḥ prasīdati/</p>
          <p>prasannātmā harir bhaktyā nididhyāsanarūpayā/</p>
          <p>avidyāṃ karmasaṃghātarūpāṃ sadyo nivartayet//</p>
          <p>tataḥ svābhāvikāḥ puṃsāṃ te saṃsāratirohitāḥ/</p>
          <p>āvirbhavanti kalyāṇāḥ sarvajñatvādayo guṇāḥ//</p>
          <p>evaṃ guṇāḥ samānāḥ syur muktānām īśvarasya ca/</p>
          <p>sarvakartṛtvam evaikaṃ tebhyo deve viśiṣyate//</p>
          <p>muktās tu śeṣiṇi brahmaṇy aśeṣe śeṣarūpiṇaḥ/</p>
          <p>sarvān aśnuvate kāmān saha tena vipaścitā// iti/</p>
        </quote>

        <label>[l. 4.312]</label>

        <p>tasmāt tāpatrayāturair amṛtatvāya puruṣottamādipadavedanīyaṃ brahma jijñāsitavyam ity
          uktaṃ bhavati/ prakṛtipratyayau pratyayārthaprādhānyena saha brūta itaḥ sanonyatreti
          vacanabalād icchāyā iṣyamāṇapradhānatvād iṣyamāṇaṃ jñānam iha vidheyam/ tac ca
          dhyānopāsanādiśabdavācyaṃ vedanaṃ na tu vākyajanyam āpātajñānam/ padasaṃdarbhaśrāviṇo
          vyutpannasya vidhānam antareṇāpi prāptatvāt/ ātmā vā are draṣṭavyaḥ śrotavyo mantavyo
          nididhāsitavyaḥ ātmety evopāsīta vijñāya prajñāṃ kurvīta anuvidya vijānāti
          ityādiśrutibhyaḥ/ atra śrotavya ity anuvādaḥ/ adhyayanavidhinā sāṅgasya svādhyāyasya
          grahaṇe ’dhītavedasya puruṣasya prayojanavadarthadarśanāt tannirṇayāya svarasata eva
          śravaṇe pravartamānatayā tasya prāptatvāt/ mantavya iti cānuvādaḥ/
          śravaṇapratiṣṭhārthatvena mananasyāpi prāptatvāt/ aprāpte śāstram arthavad iti nyāyāt/
          dhyānaṃ ca tailadhārāvad avicchinnasmṛtisaṃtānarūpā<note>
            <p>°<hi rendition="simple:italic">saṃtānarūpā</hi> ] ASS v.l., IV; °<hi
                rendition="simple:italic">saṃtānarūpam</hi> A, ASS.</p>
          </note> dhruvā smṛtiḥ smṛtipratilambhe sarvagranthīnāṃ vipramokṣa iti dhruvāyāḥ smṛter eva
          mokṣopāyatvaśravaṇāt/ sā ca smṛtir darśanasamānākārā</p>
        <quote>
          <p>bhidyate hṛdayagranthiś chidyante sarvasaṃśayāḥ/</p>
          <p>kṣīyante cāsya karmāṇi tasmin dṛṣṭe parāvare//</p>
        </quote>
        <p>ity anenaikavākyatvāt/ tathā ca ātmā vā are draṣṭavyaḥ ity anenāsyā darśanarūpatā
          vidhīyate/ bhavati ca bhāvanāprakarṣāt smṛter darśanarūpatvam/ vākyakāreṇaitat sarvaṃ
          prapañcitaṃ vedanam upāsanaṃ syād ityādinā/ tad eva dhyānaṃ viśinaṣṭi śrutiḥ:</p>
        <quote>
          <p>nāyam ātmā pravacanena labhyo na medhayā na bahunā śrutena/</p>
          <p>yam evaiṣa vṛṇute tena labhyas tasyaiṣa ātmā vivṛṇute tanūṃ svām// iti/</p>
        </quote>
        <p>priyatama eva hi varaṇīyo bhavati/ yathāyaṃ priyatama ātmānaṃ prāpnoti tathā svayam eva
          bhagavān prayatata iti bhagavataivābhihitam:</p>
        <quote>
          <p>teṣāṃ satatayuktānāṃ bhajatāṃ prītipūrvakam/</p>
          <p>dadāmi buddhiyogaṃ taṃ yena mām upayānti te// iti/</p>
          <p>puruṣaḥ sa paraḥ pārtha bhaktyā labhyas tv ananyayā/ iti ca/</p>
        </quote>

        <label>[l. 4.344]</label>

        <p>bhaktis tu niratiśayānandapriyānanyaprayojanasakaletaravaitṛṣṇyavajjñānaviśeṣa eva/
          tatsiddhiś ca vivekādibhyo bhavatīti vākyakāreṇoktaṃ tallabdhir
          vivekavimokābhyāsakriyākalyāṇānavasādānuddharṣebhyaḥ saṃbhavān nirvacanāc ceti/ tatra
          viveko nāmāduṣṭād annāt sattvaśuddhiḥ/ atra nirvacanam: āhāraśuddheḥ sattvaśuddhiḥ
          sattvaśuddhyā dhruvā smṛtir iti/ vimokaḥ kāmānabhiṣvaṅgaḥ/ śānta upāsīteti nirvacanam/
          punaḥ punaḥ saṃśīlanam abhyāsaḥ/ nirvacanaṃ ca smārtam udāhṛtaṃ bhāṣyakāreṇa &quot;sadā
          tadbhāvabhāvitaḥ&quot; iti/ śrautasmārtakarmānuṣṭhānaṃ śaktitaḥ kriyā/ kriyāvān eṣa
          brahmavidāṃ variṣṭha iti nirvacanam/ satyārjavadayādānādīni kalyāṇāni/ satyena labhyata
          ityādi nirvacanam/ dainyaviparyayo ’navasādaḥ/ nāyam ātmā balahīnena labhyaḥ iti
          nirvacanam/ tadviparyayajā tuṣṭir uddharṣaḥ/ tadviparyayo ’nuddharṣaḥ/ śānto dānta iti
          nirvacanam/</p>

        <label>[l. 4.357]</label>

        <p>tad evam
          evaṃvidhaniyamaviśeṣasamāsāditapuruṣottamaprasādavidhvastatamaḥ-svāntasyānanyaprayojanānavarataniratiśayapriyaviśadātmapratyayāvabhāsatā-pannadhyānarūpayā
          bhaktyā puruṣottamapadaṃ labhyata iti siddham/ tad uktaṃ yāmunena: ubhayaparikarmitasvāntasyaikāntikātyantikabhaktiyogalabhya<note>
            <p>°<hi rendition="simple:italic">yogalabhya</hi> ] IV; °<hi rendition="simple:italic"
                >yogo labhya</hi> A, ASS.</p>
          </note> iti/ jñānakarmayogasaṃskṛtāntaḥkaraṇasyety arthaḥ/</p>

        <label>[l. 4.362]</label>

        <p>kiṃ punar brahma jijñāsitavyam ity apekṣāyāṃ lakṣaṇam uktaṃ &quot;janmādy asya
          yataḥ&quot; iti/ janmādīti sṛṣtisthitipralayam/ tadguṇasaṃvijñāno bahuvrīhiḥ/
          asyācintyavividhavicitraracanasya
          niyatadeśakālabhogabrahmādistambaparyantakṣetrajñamiśrasya jagato yato yasmāt sarveśvarān
          nikhilaheyapratyanīkasvarūpāt satyasaṃkalpādyanavadhikātiśayāsaṃkhyeyakalyāṇaguṇāt
          sarvajñāt sarvaśakteḥ puṃsaḥ sṛṣṭisthitipralayāḥ pravartanta iti sūtrārthaḥ/</p>

        <label>[l. 4.369]</label>

        <p>itthaṃbhūte brahmaṇi kiṃ pramāṇam iti jijñāsāyāṃ śāstram eva pramāṇam ity uktaṃ
          śāstrayonitvāt iti/ śāstraṃ yoniḥ kāraṇaṃ pramāṇaṃ yasya tac chāstrayoni/ tasya bhāvas
          tattvaṃ tasmāt/ brahmajñānakāraṇatvāc chāstrasya tadyonitvaṃ brahmaṇa ity arthaḥ/ na ca
          brahmaṇaḥ pramāṇāntaragamyatvaṃ śaṅkituṃ śakyam/ atīndriyatvena pratyakṣasya tatra
          pravṛttyanupapatteḥ/ nāpi mahārṇavādikaṃ sakartṛkaṃ kāryatvād ghaṭavad ity anumānam/ tasya
          pūtikūṣmāṇḍāyamānatvāt/ tallakṣaṇaṃ brahma &quot;yato vā imāni bhūtāni&quot; ityādivākyaṃ
          pratipādayatīti sthitam/</p>

        <label>[l. 4.377]</label>

        <p>yady api brahma pramāṇāntaragocaratāṃ nāvatarati tathāpi pravṛttinivṛttiparatvābhāve
          siddharūpaṃ brahma na śāstraṃ pratipādayituṃ prabhavatīty etatparyanuyogaparihārāyoktaṃ:
          tat tu samanvayāt iti/ tuśabdaḥ prasaktāśaṅkāvyāvṛttyarthaḥ/ tacchāstrapramāṇakatvaṃ
          brahmaṇaḥ saṃbhavaty eva/ kutaḥ/ samanvayāt/ paramapuruṣārthabhūtasyaiva brahmaṇo
          ’bhidheyatayānvayād ity arthaḥ/ na ca pravṛttinivṛttyor anyataravirahiṇaḥ
          prayojanaśūnyatvam/ svarūpapareṣv api putras te jāto nāyaṃ sarpa ityādiṣu
          harṣaprāptibhayanivṛttirūpaprayojanavattvaṃ dṛṣṭam eveti na kiṃcid anupapannam/ diṅmātram
          atra pradarśitam/ vistaras tv ākarād evāvagantavya iti vistarabhīruṇodāsyata iti sarvam
          anākulam//</p>
        <p>//iti sarvadarśanasaṃgrahe rāmānujadarśanam//</p>
      </div>

      <div>
        <head>[atha pūrṇaprajñadarśanam //5//]</head>

        <label>[l. 5.1]</label>

        <p>tad etad rāmānujamataṃ
          jīvāṇutvadāsatvavedāpauruṣeyatvasiddhārthabodhakatvasvataḥpramāṇatva-pramāṇatritvapañcarātropajīvyatvaprapañcabhedasatyatvādisāmye
          'pi parasparaviruddhabhedādipakṣatrayakakṣīkāreṇa kṣapaṇakapakṣanikṣiptam ity upekṣamāṇaḥ
          sa ātmā tat tvam asi ityādivedāntavākyajātasya bhaṅgyantareṇārthāntaraparatvam upapādya
          brahmamīmāṃsāvivaraṇavyājenānandatīrthaḥ prasthānāntaram āsthiṣata/</p>

        <label>[l. 5.7]</label>

        <p>tanmate hi dvividhaṃ tattvaṃ svatantraparatantrabhedāt/</p>
        <p>tad uktaṃ tattvaviveke —</p>
        <quote>
          <p>svatantraṃ paratantraṃ ca dvividhaṃ tattvam iṣyate/</p>
          <p>svatantro bhagavān viṣṇur nirdoṣo 'śeṣasadguṇaḥ// iti/</p>
        </quote>

        <label>[l. 5.11]</label>

        <p>nanu sajātīyavijātīyasvagatanānātvaśūnyaṃ brahmatattvam iti pratipādakeṣu vedānteṣu
          jāgarūkeṣu katham aśeṣasadguṇatvaṃ tasya kathyata iti cen</p>
        <p>maivam/ bhedapramāpakabahupramāṇavirodhena teṣāṃ tatra prāmāṇyānupapatteḥ/ tathā hi —
          pratyakṣaṃ tāvad idam asmād bhinnam iti nīlapītāder bhedam adhyakṣayati/</p>

        <label>[l. 5.16]</label>

        <p>atha manyethāḥ — kiṃ pratyakṣaṃ bhedam evāvagāhate kiṃ vā dharmipratiyogighaṭitam/ na
          prathamaḥ/ dharmipratiyogipratipattim antareṇa tatsāpekṣasya bhedasyāśakyādhyavasāyatvāt/
          dvitīye 'pi dharmipratiyogigrahaṇapuraḥsaraṃ bhedagrahaṇam atha vā yugapat
          tatsarvagrahaṇam/ na pūrvaḥ/ buddher viramya vyāpārābhāvāt/ anyonyāśrayaprasaṅgāc ca/ nāpi
          caramaḥ/ kāryakāraṇabuddhyor yaugapadyābhāvāt/ dharmipratītir hi bhedapratyayasya kāraṇam/
          evaṃ pratiyogipratītir api/ saṃnihite 'pi dharmiṇi vyavahitapratiyogijñānam antareṇa
          bhedasyājñātatvenānvayavyatirekābhyāṃ kāryakāraṇabhāvāvagamāt/ tasmān na bhedapratyakṣaṃ
          suprasaram iti cet —</p>

        <label>[l. 5.25]</label>

        <p>kiṃ vastusvarūpabhedavādinaṃ pratīmāni dūṣaṇāny udghuṣyante kiṃ vā dharmabhedavādinaṃ
          prati/ prathame corāparādhān māṇḍavyanigrahanyāyāpātaḥ/ bhavadabhidhīyamānadūṣaṇānāṃ
          tadaviṣayatvāt/ nanu vastusvarūpasyaiva bhedatve pratiyogisāpekṣatvaṃ na ghaṭate ghaṭavat/
          pratiyogisāpekṣa eva sarvatra bhedaḥ prathata iti cen na/ prathamaṃ sarvato vilakṣaṇatayā
          vastusvarūpe jñāyamāne pratiyogyapekṣayā viśiṣṭavyavahāropapatteḥ/ tathā hi/
          parimāṇaghaṭitaṃ vastusvarūpaṃ prathamam avagamyate/ paścāt pratiyogiviśeṣāpekṣayā hrasvaṃ
          dīrgham iti tad eva viśiṣya vyavahārabhājanaṃ bhavati/ tad uktaṃ viṣṇutattvanirṇaye —</p>
        <p>na ca viśeṣaṇaviśeṣyatayā bhedasiddhiḥ/ viśeṣaṇaviśeṣyabhāvaś ca bhedāpekṣaḥ/
          dharmipratiyogyapekṣayā bhedasiddhiḥ/ bhedāpekṣaṃ ca dharmipratiyogitvam ity
          anyonyāśrayatayā bhedasyāyuktiḥ/ padārthasvarūpatvād bhedasya —</p>
        <p>ityādinā/ ata eva gavārthino gavayadarśanān na pravartante gośabdaṃ ca na smaranti/ na ca
          nīrakṣīrādau svarūpe gṛhyamāṇe bhedapratibhāso 'pi syād iti bhaṇanīyam/
          samānābhihārādipratibandhakabalād bhedabhānavyavahārābhāvopapatteḥ/ tad uktam —</p>
        <quote>
          <p>atidūrāt sāmīpyād indriyaghātān manonavasthānāt/</p>
          <p>saukṣmyād vyavadhānād abhibhavāt samānābhihārāc ca// iti/</p>
        </quote>

        <label>[l. 5.43]</label>

        <p>atidūrād giriśikharavartitarvādau, atisāmīpyāl locanāñjanādau, indriyaghātād vidyudādau,
          manonavasthānāt kāmādyupaplutamanaskasya sphītālokavartini ghaṭādau, saukṣmyāt
          paramāṇvādau vyavadhānāt kuḍyādyantarhite abhibhavād divā pradīpaprabhādau samānābhihārān
          nīrakṣīrādau yathāvad grahaṇaṃ nāstīty arthaḥ/</p>

        <label>[l. 5.48]</label>

        <p>bhavatu vā dharmabhedavādas tathāpi na kaścid doṣaḥ/ dharmipratiyogigrahaṇe sati paścāt
          tadghaṭitabhedagrahaṇopapatteḥ/ na ca parasparāśrayaprasaṅgaḥ/ parān anapekṣya
          prabhedaśālino vastuno grahaṇe sati dharmabhedabhānasaṃbhavāt/ na ca dharmabhedavāde tasya
          tasya bhedasya bhedāntarabhedyatvenānavasthā duravasthā syād ity āstheyam/
          bhedāntaraprasaktau mūlābhāvāt/ bhedabhedinau bhinnāv iti vyavahārādarśanāt/ na
          caikabhedabalenānyabhedānumānam/ dṛṣṭāntabhedāvighātenotthāne doṣābhāvāt/ so 'yaṃ
          piṇyākayācanārthaṃ gatasya khārikātailadātṛtvābhyupagama iva/ dṛṣṭāntabhedavimarde tv
          anutthānam eva/ na hi varavighātāya kanyodvāhaḥ/ tasmān mūlakṣayābhāvād anavasthā na
          doṣāya/</p>

        <label>[l. 5.58]</label>

        <p>anumānenāpi bhedo 'vasīyate/ parameśvaro jīvād bhinnaḥ/ taṃ prati sevyatvāt/ yo yaṃ prati
          sevyaḥ sa tasmād bhinnaḥ/ yathā bhṛtyād rājā/ na hi sukhaṃ me syād duḥkhaṃ me na manāg api
          — iti puruṣārtham arthayamānāḥ puruṣāḥ sthapatipadaṃ kāmayamānāḥ satkārabhājo bhaveyuḥ/
          pratyuta sarvānarthabhājanaṃ bhavanti/ yaḥ svasyātmano hīnatvaṃ parasya guṇotkarṣaṃ ca
          kathayati sa stutyaḥ prītaḥ stāvakasya tasyābhīṣṭaṃ prayacchati/</p>

        <label>[l. 5.64]</label>

        <p>tad āha —</p>
        <quote>
          <p>ghātayanti hi rājāno rājāham iti vādinaḥ/</p>
          <p>dadaty akhilam iṣṭaṃ ca svaguṇotkarṣavādinām// iti/</p>
        </quote>

        <label>[l. 5.67]</label>

        <p>evaṃ ca parameśvarābhedatṛṣṇayā viṣṇor guṇotkarṣasya mṛgatṛṣṇikāsamatvābhidhānaṃ
          vipulakadalīphalalipsayā jihvācchedanam anusarati/ etādṛśaviṣṇuvidveṣaṇād
          andhatamasapraveśaprasaṅgāt/ tad etat pratipāditaṃ madhyamandireṇa
          mahābhāratatātparyanirṇaye —</p>
        <quote>
          <p>anādidveṣiṇo daityā viṣṇau dveṣo vivardhitaḥ/</p>
          <p>tamasy andhe pātayati daityān ante viniścayāt// iti/</p>
        </quote>

        <label>[l. 5.74]</label>

        <p>sā ca sevā — aṅkananāmakaraṇabhajanabhedāt trividhā/ tatrāṅkanaṃ nārāyaṇāyudhādīnāṃ
          tadrūpasmaraṇārtham apekṣitārthasiddhyarthaṃ ca/ tathā ca śākalyasaṃhitāpariśiṣṭam —</p>
        <quote>
          <p>cakraṃ bibharti puruṣo 'bhitaptaṃ</p>
          <p>balaṃ devānām amṛtasya viṣṇoḥ/</p>
          <p>sa yāti nākaṃ duritāvadhūya</p>
          <p>viśanti yad yatayo vītarāgāḥ//</p>
          <p>devāso yena vidhṛtena bāhunā</p>
          <p>sudarśanena prayātās tam āyan/</p>
          <p>yenāṅkitā manavo lokasṛṣṭiṃ</p>
          <p>vitanvanti brāhmaṇās tad vahanti//</p>
          <p>tad viṣṇoḥ paramaṃ padaṃ yena gacchanti lāñchitāḥ/</p>
          <p>urukramasya cihnair aṅkitā loke subhagā bhavāmaḥ// iti/</p>
        </quote>
        <p>ataptatanūr na tadāmo aśnute śṛtāsa<note>
            <p><hi rendition="simple:italic">śṛtāsa</hi> ] <hi rendition="simple:italic">Taittirīya
                Āraṇyaka</hi>; <hi rendition="simple:italic">śritāsa</hi> A, ASS, IV.</p>
          </note> id vahantas tat samāśata<note>
            <p><hi rendition="simple:italic">samāśata</hi> ] <hi rendition="simple:italic"
                >Taittirīya Āraṇyaka</hi>; <hi rendition="simple:italic">samāsata</hi> A, ASS,
              IV.</p>
          </note>/ iti taittirīyakopaniṣac ca/ sthānaviśeṣaś cāgneyapurāṇe darśitaḥ —</p>
        <quote>
          <p>dakṣiṇe tu kare vipro bibhṛyāc ca sudarśanam/</p>
          <p>savyena śaṅkhaṃ bibhṛyād iti brahmavido viduḥ// iti/</p>
        </quote>

        <label>[l. 5.91]</label>

        <p>anyatra cakradhāraṇe mantraviśeṣaś ca darśitaḥ/</p>
        <quote>
          <p>sudarśana mahājvāla koṭisūryasamaprabha/</p>
          <p>ajñānāndhasya me nityaṃ viṣṇor mārgaṃ pradarśaya//</p>
          <p>tvaṃ purā sāgarotpanno viṣṇunā vidhṛtaḥ kare/</p>
          <p>namitaḥ sarvadevaiś ca pāñcajanya namo 'stu te// iti/</p>
        </quote>

        <label>[l. 5.96]</label>

        <p>nāmakaraṇaṃ putrādīnāṃ keśavādināmnā vyavahāraḥ sarvadā tannāmānusmaraṇārtham/</p>

        <label>[l. 5.98]</label>

        <p>bhajanaṃ daśavidhaṃ vācā satyaṃ hitaṃ priyaṃ svādhyāyaḥ kāyena dānaṃ paritrāṇaṃ
          parirakṣaṇaṃ manasā dayā spṛhā śraddhā ceti/ atraikaikaṃ niṣpādya nārāyaṇe samarpaṇaṃ
          bhajanam/ tad uktam —</p>
        <quote>
          <p>aṅkanaṃ nāmakaraṇaṃ bhajanaṃ daśadhā ca tat/ iti/</p>
        </quote>
        <p>evaṃ jñeyatvādināpi bhedo 'numātavyaḥ/</p>

        <label>[l. 5.104]</label>

        <p>tathā śrutyāpi bhedo 'vagantavyaḥ/ satyam enam anu viśve madanti rātiṃ devasya gṛṇato
          maghonaḥ/ satyaḥ so asya mahimā gṛṇe śavo yajñeṣu viprarājye/ satya ātmā satyo jīvaḥ
          satyaṃ bhidā satyaṃ bhidā satyaṃ bhidā maivāruvaṇyo maivāruvaṇyo maivāruvaṇya iti
          mokṣānandabhedapratipādakaśrutibhyaḥ/</p>
        <quote>
          <p>idaṃ jñānam upāśritya mama sādharmyam āgatāḥ/</p>
          <p>sarge 'pi nopajāyante pralaye na vyathanti ca//</p>
        </quote>
        <p>jagadvyāpāravarjam/ prakaraṇād asaṃnihitatvāc ca ityādibhyaś ca/ na ca brahma veda
          brahmaiva bhavati iti śrutibalāj jīvasya pāramaiśvaryaṃ śakyaśaṅkam/</p>
        <quote>
          <p>saṃpūjya brāhmaṇaṃ bhaktyā śūdro 'pi brāhmaṇo bhavet/</p>
        </quote>
        <p>itivad bṛṃhito bhavatīty arthaparatvāt/</p>

        <label>[l. 5.116]</label>

        <p>nanu</p>
        <quote>
          <p>prapañco yadi vidyeta nivarteta na saṃśayaḥ/</p>
          <p>māyāmātram idaṃ dvaitam advaitaṃ paramārthataḥ//</p>
        </quote>
        <p>iti vacanād dvaitasya kalpitatvam avagamyata iti cet —</p>
        <p>satyam/ bhāvam anabhisaṃdhāyābhidhānāt/ tathā hi yady ayam utpadyeta tarhi nivarteta na
          saṃśayaḥ/ tasmād anādir evāyaṃ prakṛṣṭaḥ pañcavidho bhedaprapañcaḥ/ na cāyam avidyamānaḥ/
          māyāmātratvāt/ māyeti bhagavadicchocyate/</p>

        <label>[l. 5.123]</label>

        <quote>
          <p>mahāmāyety avidyeti niyatir mohinīti ca/</p>
          <p>prakṛtir vāsanety eva tavecchānanta kathyate//</p>
          <p>prakṛtiḥ prakṛṣṭakaraṇād vāsanā vāsayed yataḥ/</p>
          <p>a ity ukto haris tasya māyāvidyeti saṃjñitā//</p>
          <p>māyety uktā prakṛṣṭatvāt prakṛṣṭe hi mayābhidhā/</p>
          <p>viṣṇoḥ prajñaptir evaikā śabdair etair udīryate//</p>
          <p>prajñaptirūpo hi hariḥ sā ca svānandalakṣaṇā//</p>
        </quote>
        <p>ityādivacananicayaprāmāṇyabalāt/ saiva prajñā mānatrāṇakartrī ca yasya tan māyāmātram/
          tataś ca parameśvareṇa jñātatvād rakṣitatvāc ca na dvaitaṃ bhrāntikalpitam/ na hīśvare
          sarvasya bhrāntiḥ saṃbhavati/ viśeṣādarśananibandhanatvād bhrānteḥ/ tarhi tadvyapadeśaḥ
          katham ity atrottaram advaitaṃ paramārthata iti/ paramārthata iti paramārthāpekṣayā/ tena
          sarvasmād uttamasya viṣṇutattvasya samābhyadhikaśūnyatvam uktaṃ bhavati/ tathā ca paramā
          śrutiḥ —</p>

        <label>[l. 5.136]</label>

        <quote>
          <p>jīveśvarabhidā caiva jaḍeśvarabhidā tathā/</p>
          <p>jīvabhedo mithaś caiva jaḍajīvabhidā tathā//</p>
          <p>mithaś ca jaḍabhedo yaḥ prapañco bhedapañcakaḥ/</p>
          <p>so 'yaṃ satyo' py anādiś ca sādiś cen nāśam āpnuyāt//</p>
          <p>na ca nāśaṃ prayāty eṣa na cāsau bhrāntikalpitaḥ/</p>
          <p>kalpitaś cen nivarteta na cāsau vinivartate//</p>
          <p>dvaitaṃ na vidyata iti tasmād ajñānināṃ matam/</p>
          <p>mataṃ hi jñāninām etan mitaṃ trātaṃ hi viṣṇunā//</p>
          <p>tasmān mātram iti proktaṃ paramo harir eva tu/ ityādi/</p>
        </quote>
        <p>tasmād viṣṇoḥ sarvotkarṣa eva tātparyaṃ sarvāgamānām/</p>

        <label>[l. 5.146]</label>

        <p>etad evābhisaṃdhāyābhihitaṃ bhagavatā —</p>
        <quote>
          <p>dvāv imau puruṣau loke kṣaraś cākṣara eva ca/</p>
          <p>kṣaraḥ sarvāṇi bhūtāni kūṭastho 'kṣara ucyate//</p>
          <p>uttamaḥ puruṣas tv anyaḥ paramātmety udāhṛtaḥ/</p>
          <p>yo lokatrayam āviśya bibharty avyaya īśvaraḥ//</p>
          <p>yasmāt kṣaram atīto 'ham akṣarād api cottamaḥ/</p>
          <p>ato 'smi loke vede ca prathitaḥ puruṣottamaḥ//</p>
          <p>yo mām evam asaṃmūḍho jānāti puruṣottamam/</p>
          <p>sa sarvavid bhajati māṃ sarvabhāvena bhārata//</p>
          <p>iti guhyatamaṃ śāstram idam uktaṃ mayānagha/</p>
          <p>etad buddhvā buddhimān syāt kṛtakṛtyaś ca bhārata// iti/</p>
        </quote>

        <label>[l. 5.158]</label>

        <p>mahāvarāhe 'pi —</p>
        <quote>
          <p>mukhyaṃ ca sarvavedānāṃ tātparyaṃ śrīpatau pare/</p>
          <p>utkarṣe tu tadanyatra tātparyaṃ syād avāntaram// iti/</p>
        </quote>
        <p>yuktaṃ ca viṣṇoḥ sarvotkarṣe mahātātparyam/ mokṣo hi sarvapuruṣārthottamaḥ/</p>
        <quote>
          <p>dharmārthakāmāḥ sarve 'pi na nityā mokṣa eva hi/</p>
          <p>nityas tasmāt tadarthāya yateta matimān naraḥ//</p>
        </quote>
        <p>iti bhāllaveyaśruteḥ/ mokṣaś ca viṣṇuprasādam antareṇa na labhyate/</p>
        <quote>
          <p>yasya prasādāt paramārtirūpād asmāt saṃsārān mucyate nāpareṇa/</p>
          <p>nārāyaṇo 'sau paramo vicintyo mumukṣubhiḥ karmapāśād amuṣmāt//</p>
        </quote>
        <p>iti nārāyaṇaśruteḥ/</p>
        <quote>
          <p>tasmin prasanne kim ihāsty alabhyaṃ</p>
          <p>dharmārthakāmair alam alpakās te/</p>
          <p>samāśritād brahmataror anantāt</p>
          <p>niḥsaṃśayaṃ muktiphalaṃ prayānti//</p>
        </quote>
        <p>iti viṣṇupurāṇokteś ca/ prasādaś ca guṇotkarṣajñānād eva nābhedajñānād ity uktam/</p>

        <label>[l. 5.176]</label>

        <p>na ca tat tvam asyāditādātmyavyākopaḥ/ śrutitātparyāparijñānavijṛmbhaṇāt/</p>
        <quote>
          <p>āha nityaparokṣaṃ tu tacchabdo hy aviśeṣataḥ/</p>
          <p>tvaṃśabdaś cāparokṣārthaṃ tayor aikyaṃ kathaṃ bhavet//</p>
          <p>ādityo yūpa itivat sādṛśyārthā tu sā śrutiḥ/ iti/</p>
        </quote>
        <p>tathā ca paramā śrutiḥ —</p>
        <quote>
          <p>jīvasya paramaikyaṃ tu buddhisārūpyam eva tu/</p>
          <p>ekasthānaniveśo vā vyaktisthānam apekṣya saḥ//</p>
          <p>na svarūpaikatā tasya muktasyāpi virūpataḥ/</p>
          <p>svātantryapūrṇate 'lpatvapāratantrye virūpate// iti/</p>
        </quote>

        <label>[l. 5.186]</label>

        <p>atha vā tat tvam asīty atra sa evātmā svātantryādiguṇopetatvāt/ atat tvam asi tvaṃ tan na
          bhavasi tadrahitatvād ity ekatvam atiśayena nirākṛtam/ tad āha —</p>
        <quote>
          <p>atat tvam iti vā chedas tenaikyaṃ sunirākṛtam/ iti/</p>
        </quote>
        <p>tasmād dṛṣṭāntanavake 'pi sa yathā śakuniḥ sūtreṇa prabaddhaḥ ityādinā bheda eva
          dṛṣṭāntābhidhānān nāyam abhedopadeśa iti tattvavādarahasyam/</p>

        <label>[l. 5.194]</label>

        <p>tathā ca mahopaniṣat —</p>
        <quote>
          <p>yathā pakṣī ca sūtraṃ ca nānāvṛkṣarasā yathā/</p>
          <p>yathā nadyaḥ samudrāś ca yathā jīvamahīruhau//</p>
          <p>yathāṇimā ca dhānā ca śuddhodalavaṇe yathā/</p>
          <p>corāpahāryau ca yathā yathā puṃviṣayāv api//</p>
          <p>yathājño jīvasaṃghaś ca prāṇādeś ca niyāmakaḥ/</p>
          <p>tathā jīveśvarau bhinnau sarvadaiva vilakṣaṇau//</p>
          <p>tathāpi sūkṣmarūpatvān na jīvāt paramo hariḥ/</p>
          <p>bhedena mandadṛṣṭīnāṃ dṛśyate prerako 'pi san//</p>
          <p>vailakṣaṇyaṃ tayor jñātvā mucyate badhyate 'nyathā/ iti/</p>
          <p>brahmā śivaḥ surādyāś ca śarīrakṣaraṇāt kṣarāḥ/</p>
          <p>lakṣmīr akṣaradehatvād akṣarā tatparo hariḥ//</p>
          <p>svātantryaśaktivijñānasukhādyair akhilair guṇaiḥ/</p>
          <p>niḥsīmatvena te sarve tadvaśāḥ sarvadaiva ca// iti</p>
          <p>viṣṇuṃ sarvaguṇaiḥ pūrṇaṃ jñātvā saṃsāravarjitaḥ/</p>
          <p>nirduḥkhānandabhuṅ nityaṃ tatsamīpe sa modate//</p>
          <p>muktānāṃ cāśrayo viṣṇur adhiko 'dhipatis tathā/</p>
          <p>tadvaśā eva te sarve sarvadaiva sa īśvaraḥ// iti ca/</p>
        </quote>

        <label>[l. 5.211]</label>

        <p>ekavijñānena sarvavijñānaṃ ca pradhānatvakāraṇatvādinā yujyate na tu sarvamithyātvena/ na
          hi satyajñānena mithyājñānaṃ saṃbhavati/ yathā pradhānapuruṣāṇāṃ jñānājñānābhyāṃ grāmo
          jñāto 'jñāta ity evamādivyapadeśo dṛṣṭa eva/ yathā ca kāraṇe pitari jñāte jānāty asya
          putram iti/ yathā vā sādṛśyād ekastrījñānād anyastrījñānam iti/ tad eva sādṛśyam atrāpi
          vivakṣitaṃ yathā somyaikena mṛtpiṇḍena sarvaṃ mṛṇmayaṃ vijñātaṃ syād ityādinā/<note>
            <p><hi rendition="simple:italic">tad eva ... syād ityādinā/</hi> ] A, ASS; om. IV.</p>
          </note> anyathā somyaikena mṛtpiṇḍena sarvaṃ mṛṇmayaṃ vijñātam ity atraikapiṇḍaśabdau
          vṛthā prasajyeyātām/ mṛdā vijñātam ity etāvataiva vākyasya pūrṇatvāt/ na ca vācārambhaṇaṃ
          vikāro nāmadheyaṃ mṛttikety eva satyam ity etat kāryasya mithyātvam ācaṣṭa ity eṣṭavyam/
          vācārambhaṇaṃ vikāro yasya tad avikṛtaṃ nityaṃ nāmadheyaṃ mṛttiketyādikam ity etad vacanaṃ
          satyam ity arthasya svīkārāt/ aparathā nāmadheyamitiśabdayor vaiyarthyaṃ prasajyeta/ ato
          na kutrāpi jagato mithyātvasiddhiḥ/</p>

        <label>[l. 5.224]</label>

        <p>kiṃ ca prapañco mithyety atra mithyātvaṃ tathyam atathyaṃ vā/ prathame
          satyādvaitabhaṅgaprasaṅgaḥ/ carame prapañcasatyatvāpātaḥ/</p>
        <p>nanv anityatvaṃ nityam anityaṃ vā/ ubhayathāpy anupapattir ity ākṣepavad ayam api
          nityasamajātibhedaḥ syāt/ tad uktaṃ nyāyanirmāṇavedhasā — nityam anityabhāvād anitye
          nityatvopapatter nityasamaḥ iti/ tārkikarakṣāyāṃ ca —</p>
        <quote>
          <p>dharmasya tadatadrūpavikalpānupapattitaḥ/</p>
          <p>dharmiṇas tadviśiṣṭatvabhaṅgo nityasamo bhavet// iti//</p>
        </quote>

        <label>[l. 5.232]</label>

        <p>asyāḥ saṃjñāyā upalakṣaṇatvam abhipretyābhihitaṃ prabodhasiddhāv anvarthitvāt
          tūparañjakadharmasameti/ tasmād asad uttaram etad iti cet —</p>
        <p>aśikṣitatrāsanam etat/ duṣṭatvamūlānirūpaṇāt/ tad dvividhaṃ sādhāraṇam asādhāraṇaṃ ca/
          tatrādyaṃ svavyāghātakam/ dvitīyaṃ trividhaṃ yuktāṅgahīnatvam ayuktāṅgādhikatvam
          aviṣayavṛttitvaṃ ceti/ tatra sādhāraṇam asaṃbhāvitam eva/ uktasyākṣepasya
          svātmavyāpanānupalambhāt/ evam asādhāraṇam api/ ghaṭasya nāstitāyāṃ nāstitoktāv astitvavat
          prakṛte 'py upapatteḥ/</p>

        <label>[l. 5.239]</label>

        <p>nanu prapañcasya mithyātvam abhyupeyate nāsattvam iti cet tad etat so 'yaṃ śiraśchede 'pi
          śataṃ na dadāti viṃśatipañcakaṃ tu prayacchatīti śākaṭikavṛttāntam anuharet/
          mithyātvāsattvayoḥ paryāyatvād iti alam atiprapañcena/</p>

        <label>[l. 5.242]</label>

        <p>tatrāthāto brahmajijñāsā iti prathamasūtrasyāyam arthaḥ/ tatrāthaśabdo maṅgalārtho
          'dhikārānantaryārthaś ca svīkriyate/ ataḥśabdo hetvarthaḥ/ tad uktaṃ gāruḍe —</p>
        <quote>
          <p>athātaḥśabdapūrvāṇi sūtrāṇi nikhilāny api/</p>
          <p>prārabhyante niyatyaiva tat kim atra niyāmakam//</p>
          <p>kaś cārthas tu tayor vidvan katham uttamatā tayoḥ/</p>
          <p>etad ākhyāhi me brahman yathā jñāsyāmi tattvataḥ//</p>
          <p>evam ukto nāradena brahmā provāca sattamaḥ/</p>
          <p>ānantaryādhikāre ca maṅgalārthe tathaiva ca//</p>
          <p>athaśabdas tv ataḥśabdo hetvarthe samudīritaḥ/ iti/</p>
        </quote>
        <p>yato nārāyaṇaprasādam antareṇa na mokṣo labhyate prasādaś ca jñānam antareṇa ato
          brahmajijñāsā kartavyeti siddham/</p>

        <label>[l. 5.254]</label>

        <p>jijñāsyabrahmaṇo lakṣaṇam uktaṃ janmādy asya yataḥ iti/ sṛṣṭisthityādi yato bhavati tad
          brahmeti vākyārthaḥ/ tathā ca skāndaṃ vacaḥ —</p>
        <quote>
          <p>utpattisthitisaṃhārā niyatir jñānam āvṛtiḥ/</p>
          <p>bandhamokṣau ca puruṣād yasmāt sa harir ekarāṭ// iti/</p>
        </quote>
        <p>yato vā imānītyādiśrutibhyaś ca/</p>

        <label>[l. 5.260]</label>

        <p>tatra pramāṇam apy uktaṃ śāstrayonitvāt iti/ nāvedavin manute taṃ bṛhantam taṃ tv
          aupaniṣadam ityādiśrutibhyas tasyānumānikatvaṃ nirākriyate/ na cānumānasya svātantryeṇa
          prāmāṇyam asti/ tad uktaṃ kaurme —</p>
        <quote>
          <p>śrutisāhāyyarahitam anumānaṃ na kutracit/</p>
          <p>niścayāt sādhayed arthaṃ pramāṇāntaram eva ca//</p>
          <p>śrutismṛtisahāyaṃ yat pramāṇāntaram uttamam/</p>
          <p>pramāṇapadavīṃ gacchen nātra kāryā vicāraṇā// iti</p>
        </quote>
        <p>śāstrasvarūpam uktaṃ skānde —</p>
        <quote>
          <p>ṛgyajuḥsāmātharvā ca bhārataṃ pāñcarātrakam/</p>
          <p>mūlarāmāyaṇaṃ caiva śāstram ity abhidhīyate//</p>
          <p>yac cānukūlam etasya tac ca śāstraṃ prakīrtitam/</p>
          <p>ato 'nyo granthavistāro naiva śāstraṃ kuvartma tat// iti/</p>
        </quote>

        <label>[l. 5.273]</label>

        <p>tad anena ananyalabhyaḥ śāstrārtha iti nyāyena bhedasya prāptatvena tatra na tātparyaṃ
          kiṃ tv advaita eva vedavākyānāṃ tātparyam — ity advaitavādināṃ pratyāśā pratikṣiptā/
          anumānād īśvarasya siddhyabhāvena tadbhedasyāpi tataḥ siddhyabhāvāt/ tasmān na
          bhedānuvādakatvam iti tatparatvam avagamyate/ ata evoktam —</p>
        <quote>
          <p>sadāgamaikavijñeyaṃ samatītakṣarākṣaram/</p>
          <p>nārāyaṇaṃ sadā vande nirdoṣāśeṣasadguṇam// iti/</p>
        </quote>

        <label>[l. 5.281]</label>

        <p>śāstrasya tatra prāmāṇyam upapāditaṃ tat tu samanvayāt iti/ samanvaya upakramādiliṅgam/
          uktaṃ bṛhatsaṃhitāyām —</p>
        <quote>
          <p>upakramopasaṃhārāv abhyāso 'pūrvatā phalam/</p>
          <p>arthavādopapattī ca liṅgaṃ tātparyanirṇaye// iti/</p>
        </quote>

        <label>[l. 5.285]</label>

        <p>evaṃ vedāntatātparyavaśāt tad eva brahma śāstragamyam ity uktaṃ bhavati/ diṅmātram atra
          prādarśi/ śiṣṭam ānandatīrthabhāṣyavyākhyānādau draṣṭavyam/ granthabahutvabhiyoparamyata
          iti/</p>

        <label>[l. 5.288]</label>

        <p>etac ca rahasyaṃ pūrṇaprajñena madhyamandireṇa vāyos tṛtīyāvatāraṃmanyena nirūpitam/</p>
        <quote>
          <p>prathamas tu hanūmān syād dvitīyo bhīma eva ca/</p>
          <p>pūrṇaprajñas tṛtīyaś ca bhagavatkāryasādhakaḥ// iti/</p>
        </quote>
        <p>etad evābhipretya tatra tatra granthasamāptāv idaṃ padyaṃ likhyate —</p>
        <quote>
          <p>yasya trīṇy uditāni vedavacane divyāni rūpāṇy alaṃ</p>
          <p>baṭ tad darśatam ittham eva nihitaṃ devasya bhargo mahat/</p>
          <p>vāyo rāmavaconayaṃ prathamakaṃ pṛkṣo dvitīyaṃ vapur</p>
          <p>madhvo yat tu tṛtīyam etad amunā granthaḥ kṛtaḥ keśave//</p>
        </quote>
        <p>etatpadyārthas tu <hi rendition="simple:italic">baḻ itthā tad vapuṣe dhāyi darśataṃ
            devasya bhargaḥ sahaso yato jani</hi> ityādiśrutiparyālocanayāvagamyata iti/ tasmāt
          sarvasya śāstrasya viṣṇutattvaṃ sarvottamam ity atra tātparyam iti sarvaṃ niravadyam/</p>
        <p>iti sarvadarśanasaṅgrahe pūrṇaprajñadarśanam/</p>
      </div>

      <div>
        <p>atha nakulīśapāśupatadarśanam //6//</p>

        <label>[l. 6.1]</label>

        <p>tad etad vaiṣṇavamataṃ dāsatvādipadavedanīyaṃ paratantratvaṃ duḥkhāvahatvān na
          duḥkhāntādīpsitāspadam ity arocayamānāḥ pāramaiśvaryaṃ kāmayamānāḥ parābhimatā muktā na
          bhavanti paratantratvāt pāramaiśvaryarahitatvād asmadādivat muktātmānaś ca
          parameśvaraguṇasaṃbandhinaḥ puruṣatve sati samastaduḥkhabījavidhuratvāt parameśvaravat —
          ityādy anumānaṃ pramāṇaṃ pratipadyamānāḥ kecana māheśvarāḥ paramapuruṣārthasādhanaṃ
          pañcārthaprapañcanaparaṃ pāśupataśāstram āśrayante/</p>

        <label>[l. 6.8]</label>

        <p>tatredam ādisūtram — athātaḥ paśupateḥ pāśupatayogavidhiṃ vyākhyāsyāma iti/ asyārthaḥ —
          atrāthaśabdaḥ pūrvaprakṛtāpekṣaḥ/ pūrvaprakṛtaś ca guruṃ prati śiṣyasya praśnaḥ/
          gurusvarūpaṃ gaṇakārikāyāṃ nirūpitam —</p>
        <quote>
          <p>pañcakās tv aṣṭa vijñeyā gaṇaś caikas trikātmakaḥ/</p>
          <p>vettā navagaṇasyāsya saṃskartā gurur ucyate// iti/</p>
          <p>lābhā malā upāyāś ca deśāvasthāviśuddhayaḥ/</p>
          <p>dīkṣākāribalāny aṣṭau pañcakās trīṇi vṛttayaḥ// iti/</p>
        </quote>
        <p>tisro vṛttaya iti prayoktavye trīṇi vṛttaya iti cchāndasaḥ prayogaḥ/ tatra vidhīyamānam
          upāyaphalaṃ lābhaḥ/ jñānatapodevanityatva<note>
            <p>°<hi rendition="simple:italic">devanityatva</hi>° ] IV, v.l. ASS; °<hi
                rendition="simple:italic">nityatva</hi>° A.</p>
          </note>sthitiśuddhibhedāt pañcavidhaḥ/ tad āha haradattācāryaḥ —</p>

        <label>[l. 6.18]</label>

        <quote>
          <p>jñanaṃ tapo 'tha nityatvaṃ sthitiḥ śuddhiś ca pañcamam// iti/</p>
        </quote>
        <p>ātmāśrito duṣṭabhāvo malaḥ/ sa mithyājñānādibhedāt pañcavidhaḥ/ tad apy āha —</p>
        <quote>
          <p>mithyājñānam adharmaś ca saktihetuś cyutis tathā/</p>
          <p>paśutvaṃ mūlaṃ<note>
              <p><hi rendition="simple:italic">paśutvaṃ mūlaṃ ]</hi>
                <hi rendition="simple:italic">paśutvamūlam ASS, IV, A</hi>.</p>
            </note> pañcaite tantre heyā viviktitaḥ// iti/</p>
        </quote>
        <p>sādhakasya śuddhihetur upāyo vāsacaryādibhedāt pañcavidhaḥ/ tad apy āha —</p>
        <quote>
          <p>vāsacaryā japo dhyānaṃ sadā rudrasmṛtis tathā/</p>
          <p>prapattiś ceti lābhānām upāyāḥ pañca niścitāḥ// iti/</p>
        </quote>

        <label>[l. 6.26]</label>

        <p>yenārthānusaṃdhānapūrvakaṃ jñānatapovṛddhī prāpnoti sa deśo gurujanādiḥ/ yad āha —</p>
        <quote>
          <p>gurur jano guhādeśaḥ śmaśānaṃ rudra eva ca/ iti/</p>
        </quote>
        <p>ā lābhaprāpter ekamaryādāvasthitasya yad avasthānaṃ sāvasthā vyaktādiviśeṣaṇaviśiṣṭā/</p>

        <label>[l. 6.31]</label>

        <p>tad uktam —</p>
        <quote>
          <p>vyaktāvyaktā jayā chedo<note>
              <p><hi rendition="simple:italic">chedo</hi> ] Hara 1958: 16-17; <hi
                  rendition="simple:italic">dānaṃ</hi> ASS, IV, A.</p>
            </note> niṣṭhā caiva hi pañcamam/ iti/</p>
        </quote>
        <p>mithyājñānādīnām atyantavyapoho viśuddhiḥ/ sā pratiyogibhedāt pañcavidhā/ tad uktam —</p>
        <quote>
          <p>ajñānasyāpy adharmasya hāniḥ saṅgakarasya ca/</p>
          <p>cyuter hāniḥ paśutvasya śuddhiḥ pañcavidhā smṛtā// iti/</p>
        </quote>
        <p>dīkṣākāripañcakaṃ coktam —</p>
        <quote>
          <p>dravyaṃ kālaḥ kriyā mūrtir guruś caiva hi pañcamaḥ// iti/</p>
        </quote>
        <p>balapañcakaṃ ca —</p>
        <quote>
          <p>gurubhaktiḥ prasādaś ca mater dvandvajayas tathā/</p>
          <p>dharmaś caivāpramādaś ca balaṃ pañcavidhaṃ smṛtam// iti/</p>
        </quote>
        <p>pañcamalalaghūkaraṇārtham āgamāvirodhino 'nnārjanopāyā vṛttayo
          bhaikṣyotsṛṣṭayathālabdhābhidhā iti/ śeṣam aśeṣam ākara evāvagantavyam/</p>

        <label>[l. 6.44]</label>

        <p>ataḥśabdena duḥkhāntasya pratipādanam/ ādhyātmikādiduḥkhatrayavyapohapraśnārthatvāt
          tasya/ paśuśabdena kāryasya/ paratantravacanatvāt tasya/ patiśabdena kāraṇasya/ īśvaraḥ
          patir īśiteti jagatkāraṇībhūteśvaravacanatvāt tasya/ yogavidhī tu prasiddhau/</p>

        <label>[l. 6.48]</label>

        <p>tatra duḥkhānto dvividhaḥ — anātmakaḥ sātmakaś ceti/ tatrānātmakaḥ sarvaduḥkhānām
          atyantocchedarūpaḥ/ sātmakas tu dṛkkriyāśaktilakṣaṇam aiśvaryam/ tatra dṛkśaktir ekāpi
          viṣayabhedāt pañcavidhopacaryate darśanaṃ śravaṇaṃ mananaṃ vijñānaṃ sarvajñatvaṃ ceti/
          tatra sūkṣmavyavahitaviprakṛṣṭāśeṣacākṣuṣasparśādiviṣayaṃ jñānaṃ darśanam/
          aśeṣaśabdaviṣayaṃ siddhijñānaṃ śravaṇam/ samastacintāviṣayaṃ siddhijñānaṃ mananam/
          niravaśeṣaśāstraviṣayaṃ granthato ’rthataś ca siddhijñānaṃ vijñānam/ svaśāstraṃ yenocyate/
          uktānuktāśeṣārtheṣu samāsavistaravibhāgaviśeṣataś ca tattvavyāptasadoditasiddhijñānaṃ
          sarvajñatvam iti/ eṣā dhīśaktiḥ/</p>
        <p>kriyāśaktir ekāpi trividhopacaryate manojavitvaṃ kāmarūpitvaṃ vikaraṇadharmitvaṃ ceti/
          tatra niratiśayaśīghrakāritvaṃ manojavitvam/ karmādinirapekṣasya
          svecchayaivānantasalakṣaṇavilakṣaṇasarūpakaraṇādhiṣṭhātṛtvaṃ kāmarūpitvam/
          upasaṃhṛtakaraṇasyāpi niratiśayaiśvaryasaṃbandhitvaṃ vikaraṇadharmitvam iti/ esā
          kriyāśaktiḥ/</p>

        <label>[l. 6.61]</label>

        <p>asvatantraṃ sarvaṃ kāryam/ tat trividhaṃ vidyā kalā paśuś ceti/ eteṣāṃ jñānāt
          saṃśayādinivṛttiḥ/</p>
        <p>tatra paśuguṇo vidyā/ sāpi dvividhā bodhābodhasvabhāvabhedāt/ bodhasvabhāvā
          vivekāvivekapravṛttibhedād dvividhā/ sā cittam ity ucyate/ cittena hi sarvaḥ prāṇī
          bodhātmakaprakāśānugṛhītaṃ sāmānyena vivecitam avivecitaṃ cārthaṃ cetayata iti/ tatra
          vivekapravṛttiḥ pramāṇamātravyaṅgyā/</p>
        <p>paśvarthadharmādharmikā punar abodhātmikā vidyā/ cetanaparatantratve saty acetanā kalā/
          sāpi dvividhā — kāryākhā kāraṇākhyā ceti/ tatra kāryākhyā daśavidhā pṛthivyādīni pañca
          tattvāni rūpādayaḥ pañca guṇāś ceti/ kāraṇākhyā trayodaśavidhā — jñānendriyapañcakaṃ
          karmendriyapañcakam adhyavasāyābhimānasaṃkalpābhidhavṛttibhedād buddhyahaṃkāramanolakṣaṇam
          antaḥkaraṇatrayaṃ ceti/</p>
        <p>paśutvasaṃbandhī paśuḥ/ so ’pi dvividhaḥ — sāñjano nirañjanaś ceti/ tatra sāñjanaḥ
          śarīrendriyasaṃbandhī/ nirañjanas tu tadrahitaḥ/ tatprapañcas tu pañcārthabhāṣyadīpikādau
          draṣṭavyaḥ/</p>

        <label>[l. 6.74]</label>

        <p>samastasṛṣṭisaṃhārānugrahakāri kāraṇam/ tasyaikasyāpi guṇakarmabhedāpekṣayā vibhāgaḥ
          uktaḥ patiḥ sann ādya<note>
            <p><hi rendition="simple:italic">sann ādya</hi> ] Hara 1958: 24 n. 105; <hi
                rendition="simple:italic">sādya</hi> A.</p>
          </note> ityādinā/ tatra patitvaṃ niratiśayadṛkkriyāśaktiḥ/ sattvaṃ<note>
            <p><hi rendition="simple:italic">śaktiḥ/ sattvam</hi> ] Hara 1958: 24 n. 106; <hi
                rendition="simple:italic">śaktimattvam</hi> A.</p>
          </note> tenaiśvaryeṇa nityasaṃbandhitvam/ ādyatvam anāgantukaiśvaryasaṃbandhitvam/ ity
          ādarśakārādibhis tīrthakarair nirūpitam/</p>

        <label>[l. 6.78]</label>

        <p>cittadvāreṇātmeśvarasaṃbandhahetur yogaḥ/ sa ca dvividhaḥ kriyālakṣaṇaḥ
          kriyoparamalakṣaṇaś ceti/ tatra japadhyānādirūpaḥ kriyālakṣaṇaḥ/ kriyoparamalakṣaṇas tu
          niṣṭhāsaṃvidgatyādisaṃjñitaḥ/</p>

        <label>[l. 6.81]</label>

        <p>dharmārthasādhakavyāpāro vidhiḥ/ sa ca dvividhaḥ — pradhānabhūto guṇabhūtaś ca/ tatra
          pradhānabhūtaḥ sākṣād dharmahetuś caryā/ sā dvividhā vrataṃ dvārāṇi ceti/ tatra
          bhasmasnānaśayanopahārajapapradakṣiṇāni vratam/ tad uktam bhagavatā nakulīśena — bhasmanā
          triṣavaṇaṃ snāyīta bhasmani śayīteti/</p>
        <p>atropahāro niyamaḥ/ sa ca ṣaḍaṅgaḥ/ tad uktaṃ sūtrakāreṇa —
          hasitagītanṛtyahuḍukkāranamaskārajapyaṣaḍaṅgopahāreṇopatiṣṭheteti/ tatra hasitaṃ nāma
          kaṇṭhoṣṭhapuṭavisphūrjanapuraḥsaram ahahety aṭṭahāsaḥ/</p>
        <p>gītaṃ gāndharvaśāstrasamayānusāreṇa maheśvarasaṃbandhiguṇadharmādinimittānāṃ cintanam/
          nṛtyam api nāṭyaśāstrānusāreṇa hastapādādīnām utkṣepaṇādikam aṅgapratyaṅgopāṅgasahitaṃ
          bhāvābhāvasametaṃ ca prayoktavyam/ huḍukkāro nāma jihvātālusaṃyogān niṣpādyamānaḥ puṇyo
          vṛṣanādasadṛśo nādaḥ/ huḍug iti śabdānukāro vaṣaḍ itivat/ yatra laukikā bhavanti tatraitat
          sarvaṃ gūḍhaṃ prayoktavyam/ śiṣṭaṃ prasiddham/ dvārāṇi tu
          krāthanaspandanamandanaśṛṅgāraṇāvitatkaraṇāvitadbhāṣaṇāni/ tatrāsuptasyaiva
          suptaliṅgapradarśanaṃ krāthanam/ vāyvabhibhūtasyeva śarīrāvayavānāṃ kampanaṃ spandanam/
          upahatapādendriyasyeva gamanaṃ mandanam/ rūpayauvanasaṃpannāṃ kāminīm avalokyātmānaṃ
          kāmukam iva yair vilāsaiḥ pradarśayati tac chṛṅgāraṇam/ kāryākāryavivekavikalasyeva
          lokaninditakarmakaraṇam avitatkaraṇam/ vyāhatāpārthakādiśabdoccāraṇam avitadbhāṣaṇam iti/
          guṇabhūtas tu vidhiś caryānugrāhako ’nusnānādir
          bhaikṣyocchiṣṭādinirmitāyogyatāpratyayanivṛttyarthaḥ/ tad apy uktaṃ sūtrakāreṇa —
          anusnānanirmālyaliṅgadhārīti/</p>

        <label>[l. 6.101]</label>

        <p>tatra samāso nāma dharmimātrābhidhānam/ tac ca prathamasūtra eva kṛtam/ pañcānāṃ
          padārthānāṃ pramāṇataḥ pañcābhidhānaṃ vistaraḥ/ sa khalu rāśīkarabhāṣye draṣṭavyaḥ/ eteṣāṃ
          yathāsaṃbhavaṃ lakṣaṇato ’saṃkareṇābhidhānaṃ vibhāgaḥ/ sa tu vihita eva/ śāstrāntarebhyo
          ’mīṣāṃ guṇātiśayena kathanaṃ viśeṣaḥ/ tathā hi — anyatra duḥkhanivṛttir eva duḥkhāntaḥ/
          iha tu pāramaiśvaryaprāptiś ca/ anyatrābhūtvā bhāvi kāryam/ iha tu nityaṃ paśvādi/ anyatra
          sāpekṣaṃ kāraṇam/ iha tu nirapekṣo bhagavān eva/ anyatra kaivalyādiphalako yogaḥ/ iha tu
          pāramaiśvaryaduḥkhāntaphalakaḥ/ anyatra punar āvṛttirūpasvargādiphalako vidhiḥ/ iha punar
          apunarāvṛttirūpasāmīpyādiphalakaḥ/</p>

        <label>[l. 6.110]</label>

        <p>nanu mahad etad indrajālaṃ yan nirapekṣaḥ parameśvaraḥ kāraṇam iti/ tathātve
          karmavaiphalyaṃ sarvakāryāṇāṃ samasamayasamutpādaś ceti doṣadvayaṃ prāduḥṣyāt/</p>

        <label>[l. 6.112]</label>

        <p>maivaṃ manyethāḥ/ vyadhikaraṇatvāt/</p>
        <p>yadi nirapekṣasya bhagavataḥ kāraṇatvaṃ syāt tarhi karmaṇo vaiphalye kim āyātam/
          prayojanābhāva iti cet — kasya prayojanābhāvaḥ karmavaiphalye kāraṇam/ kiṃ karmiṇaḥ kiṃ vā
          bhagavataḥ/ nādyaḥ/ īśvarecchānugṛhītasya karmaṇaḥ saphalatvopapatteḥ/ tadananugṛhītasya
          yayātiprabhṛtikarmavat kadācin niṣphalatvasaṃbhavāc ca/ na caitāvatā karmasv apravṛttiḥ/
          karṣakādivad upapatteḥ/ īśvarecchāyattatvāc ca paśūnāṃ pravṛtteḥ/ nāpi dvitīyaḥ/
          parameśvarasya paryāptakāmatvena karmasādhyaprayojanāpekṣāyā abhāvāt/ yad uktaṃ
          samasamayasamutpāda iti tad apy ayuktam/ acintyaśaktikasya parameśvarasyecchānuvidhāyinyā
          avyāhatakriyāśaktyā kāryakāritvābhyupagamāt/ tad uktaṃ saṃpradāyavidbhiḥ —</p>

        <label>[l. 6.122]</label>

        <quote>
          <p>karmādinirapekṣas tu svecchācārī yato hy ayam/</p>
          <p>tataḥ kāraṇataḥ śāstre sarvakāraṇakāraṇam// iti/</p>
        </quote>

        <label>[l. 6.124]</label>

        <p>nanu darśanāntare ’pīśvarajñānān mokṣo labhyata eveti kuto ’sya viśeṣa iti cet — maivaṃ
          vādīḥ/ vikalpānupapatteḥ/ kim īśvaraviṣayajñānamātraṃ nirvāṇakāraṇaṃ kiṃ vā sākṣātkāraḥ
          atha vā yathāvat tattvaniścayaḥ/ nādyaḥ/ śāstram antareṇāpi prākṛtajanavad devānām adhipo
          mahādeva iti jñānotpattimātreṇa mokṣasiddhau śāstrābhyāsavaiphalyaprasaṅgāt/ nāpi
          dvitīyaḥ/ anekamalapracayopacitānāṃ piśitalocanānāṃ paśūnāṃ
          parameśvarasākṣātkārānupapatteḥ/ tṛtīye ’smanmatāpātaḥ/ pāśupataśāstram antareṇa yathāvat
          tattvaniścayānupapatteḥ/ tad uktam ācāryaiḥ —</p>
        <quote>
          <p>jñānamātre vṛthā śāstraṃ sākṣāddṛṣṭis tu durlabhā/</p>
          <p>pañcārthād anyato nāsti yathāvat tattvaniścayaḥ// iti/</p>
        </quote>
        <p>tasmāt puruṣārthakāmaiḥ puruṣadhaureyaiḥ pañcārthapratipādanaparaṃ pāśupataśāstram
          āśrayaṇīyam iti ramaṇīyam//</p>
        <trailer>iti sarvadarśanasaṃgrahe nakulīśapāśupatadarśanam//</trailer>
      </div>

      <div>
        <p>atha śaivadarśanam</p>

        <label>[l. 7.1]</label>

        <p>tam imaṃ parameśvaraḥ karmādinirapekṣaḥ kāraṇam iti pakṣaṃ
          vaiṣamyanaighṛṇyadoṣadūṣitatvāt pratikṣipantaḥ kecana māheśvarāḥ śaivāgamasiddhāntatattvaṃ
          yathāvad īkṣamāṇāḥ karmādisāpekṣaḥ parameśvaraḥ kāraṇam iti pakṣaṃ kaṣīkurvāṇāḥ
          pakṣāntaram upakṣipanti patipaśupāśabhedāt trayaḥ padārthā iti/</p>

        <label>[l. 7.5]</label>

        <p>tad uktaṃ tantratattvajñaiḥ —</p>
        <quote>
          <p>tripadārthaṃ catuṣpādaṃ mahātantraṃ jagadguruḥ/</p>
          <p>sūtreṇaikena saṃkṣipya prāha vistarataḥ punaḥ// iti/</p>
        </quote>
        <p>asyārthaḥ/ uktās trayaḥ padārthā yasmin santi tat tripadārthaṃ vidyākriyāyogacaryākhāś
          catvāraḥ pādā yasmiṃs tac catuścaraṇaṃ mahātantram iti/ tatra paśūnām asvatantratvāt
          pāśānām acaitanyāt tadvilakṣaṇasya patyuḥ prathamam uddeśaḥ/ cetanatvasādharmyāt paśūnāṃ
          tadānantaryam/ avaśiṣṭānāṃ pāśānām ante viniveśa iti kramaniyamaḥ/ dīkṣāyāḥ
          paramapuruṣārthahetutvāt tasyāś ca paśupāśeśvarasvarūpanirṇayopāyabhūtena
          mantramantreśvarādimāhātmyaniścāyakena jñānena vinā niṣpādayitum aśakyatvāt
          tadavabodhakasya vidyāpādasya prāthamyam/ anekavidhasāṅgadīkṣāvidhipradarśakasya
          kriyāpādasya tadānantaryam/ yogena vinā nābhimataprāptir iti sāṅgayogajñāpakasya
          yogapādasya taduttaratvam/ vihitācaraṇaniṣiddhavarjanarūpāṃ caryāṃ vinā yogo ’pi na
          nirvahatīti tatpratipādakasya caryāpādasya caramatvam iti vivekaḥ/</p>

        <label>[l. 7.20]</label>

        <p>tatra patipadārthaḥ śivo ’bhimataḥ/ muktātmanāṃ vidyeśvarādīnāṃ ca yady api śivatvam asti
          tathāpi parameśvarapāratantryāt svātantryaṃ nāsti/ tataś ca tanukaraṇabhuvanādīnāṃ
          bhāvānāṃ saṃniveśaviśiṣṭatvena kāryatvam avagamyate/ tena ca kāryatvenaiṣāṃ
          buddhimatpūrvakatvam anumīyata ity anumānavaśāt parameśvaraprasiddhir upapadyate/</p>

        <label>[l. 7.25]</label>

        <p>nanu dehasyaiva tāvat kāryatvam asiddham/ na hi kvacit kenacit kadācid dehaḥ kriyamāṇo
          dṛṣṭacaraḥ/ satyam/ tathāpi na kenacit kriyamāṇatvaṃ dehasya dṛṣṭam iti
          kartṛdarśanāpahnavo na yujyate/ tasyānumeyatvenāpy upapatteḥ/ tathā hi/ dehādikaṃ kāryaṃ
          bhavitum arhati saṃniveśaviśiṣṭatvād vinaśvaratvād vā ghaṭādivat/ tena ca kāryatvena
          buddhimatpūrvakatvam anumātuṃ sukaram eva/ vimataṃ sakartṛkaṃ kāryatvād ghaṭavat/ yad
          uktasādhanaṃ tad uktasādhyaṃ yathā rathādi<note>
            <p><hi rendition="simple:italic">yathā rathādi</hi> ] Torella 1980: 387, Brunner 1981:
              115 n. 54; <hi rendition="simple:italic">yathārthādi</hi> A, ASS; om. IV.</p>
          </note>/ na yad evaṃ na tad evaṃ yathātmādi/ parameśvarānumānaprāmāṇyasādhanam
          anyatrākārīty uparamyate/</p>

        <label>[l. 7.33]</label>

        <quote>
          <p>ajño jantur anīśo ’yam ātmanaḥ sukhaduḥkhayoḥ/</p>
          <p>īśvaraprerito gacchet svargaṃ vā śvabhram eva vā//</p>
        </quote>
        <p>iti nyāyena prāṇikṛtakarmāpekṣayā parameśvarasya kartṛtvopapatteḥ/ na ca
          svātantryavihatir iti vācyam/ karaṇāpekṣayā kartuḥ svātantryavihater anupalambhāt/
          koṣādhyakṣāpekṣasya rājñaḥ prasādādinā dānavat/</p>

        <label>[l. 7.38]</label>

        <p>yathoktaṃ siddhagurubhiḥ—</p>
        <quote>
          <p>svatantrasyāprayojyatvaṃ karaṇādiprayoktṛtā/</p>
          <p>kartuḥ svātantryam etad dhi na karmādyanapekṣatā// iti/</p>
        </quote>

        <label>[l. 7.41]</label>

        <p>tathā ca tattatkarmāśayavaśād bhogatatsādhanatadupādānādiviśeṣajñaḥ kartānumānādisiddha
          iti siddham/ tad idam uktaṃ tatrabhavadbhir bṛhaspatibhiḥ —</p>
        <quote>
          <p>iha bhogyabhogasādhanatadupādānādi yo vijānāti/</p>
          <p>tam ṛte bhaven na hīdaṃ puṃskarmāśayavipākajñam// iti/</p>
        </quote>

        <label>[l. 7.46]</label>

        <p>anyatrāpi —</p>
        <quote>
          <p>vivādādhyāsitaṃ sarvaṃ buddhimatkartṛpūrvakam/</p>
          <p>kāryatvād āvayoḥ siddhaṃ kāryaṃ kumbhādikaṃ yathā// iti/</p>
        </quote>

        <label>[l. 7.49]</label>

        <p>sarvakartṛtvād evāsya sarvajñatvaṃ siddham/ ajñasya karaṇāsaṃbhavāt/ uktaṃ ca śrīmanmṛgendre<note>
            <p>°<hi rendition="simple:italic">mṛgendre</hi> ] A v.l.; °<hi rendition="simple:italic"
                >mṛgendraiḥ</hi> A, ASS, IV. See also Torella 1980: 387.</p>
          </note> —</p>
        <quote>
          <p>sarvajñaḥ sarvakartṛtvāt sādhanāṅgaphalaiḥ saha/</p>
          <p>yo yaj jānāti kurute sa tad eveti susthitam// iti/</p>
        </quote>

        <label>[l. 7.53]</label>

        <p>astu tarhi svatantra īśvaraḥ kartā/ sa tu nāśarīraḥ/ ghaṭādikāryasya śarīravatā
          kulālādinā kriyamāṇatvadarśanāt/ śarīravattve cāsmadādivad īśvaraḥ kleśayukto ’sarvajñaḥ
          parimitaśaktiṃ prāpnuyād iti cet — maivaṃ maṃsthāḥ/ aśarīrasyāpy ātmanaḥ
          svaśarīraspandādau kartṛtvadarśanāt/ abhyupagamyāpi brūmahe/ śarīravattve ’pi bhagavato na
          prāguktadoṣānuṣaṅgaḥ/ parameśvarasya hi malakarmādipāśajālāsaṃbhavena prākṛtaṃ śarīraṃ na
          bhavati/ kiṃ tu śāktam/ śaktirūpair īśānādibhiḥ pañcabhir mantrair mastakādikalpanāyām
          īśānamastakas tatpuruṣavaktro ’ghorahṛdayo vāmadevaguhyaḥ sadyojātapāda īśvara iti
          prasiddhyā yathākramam anugrahatirobhāvādānarakṣaṇotpattilakṣaṇakṛtyapañcakakāraṇam<note>
            <p><hi rendition="simple:italic">yathākramam</hi>
              <hi rendition="simple:italic"
                >anugrahatirobhāvādānarakṣaṇotpattilakṣa[ṇ]akṛtyapañcakakāraṇaṃ</hi> ] Torella 1980:
              387; <hi rendition="simple:italic"
                >yathākramānugrahatirobhāvādānalakṣaṇasthitilakṣaṇodbhavalakṣaṇakṛtya-pañcakakāraṇaṃ</hi>
              A, ASS, IV.</p>
          </note></p>
        <p>svecchānirmitaṃ taccharīraṃ na cāsmaccharīrasadṛśam/ tad uktam śrīmanmṛgendraiḥ —</p>
        <quote>
          <p>malādyasaṃbhavāc chāktaṃ vapur naitādṛśaṃ prabhoḥ iti/</p>
        </quote>

        <label>[l. 7.65]</label>

        <p>anyatrāpi —</p>
        <quote>
          <p>tadvapuḥ pañcabhir mantraiḥ pañcakṛtyopayogibhiḥ/</p>
          <p>īśatatpuruṣāghoravāmājair<note>
              <p>°<hi rendition="simple:italic">vāmājair</hi>° ] <hi rendition="simple:italic"
                  >Mṛgendrāgama</hi>; °<hi rendition="simple:italic">vāmādyair</hi> A, ASS, IV.</p>
            </note> mastakādimat// iti/</p>
        </quote>

        <label>[l. 7.68]</label>

        <p>nanu pañcavaktras tripañcadṛg ityādināgameṣu parameśvarasya mukhyata eva
          śarīrendriyādiyogaḥ śrūyata iti cet — satyam/ nirākāre dhyānapūjādyasaṃbhavena
          bhaktānugrahakāraṇāya tattadākāragrahaṇāvirodhāt/ tad uktaṃ śrīmatpauṣkare —</p>
        <quote>
          <p>sādhakasya tu rakṣārthaṃ tasya rūpam idaṃ smṛtam/ iti/</p>
        </quote>

        <label>[l. 7.73]</label>

        <p>anyatrāpi —</p>
        <quote>
          <p>ākāravāṃs tvaṃ niyamād upāsyo</p>
          <p>na vastv anākāram upaiti buddhiḥ/ iti/</p>
        </quote>

        <label>[l. 7.76]</label>

        <p>kṛtyapañcakaṃ ca prapañcitaṃ bhojarājena —</p>
        <quote>
          <p>pañcavidhaṃ tatkṛtyaṃ sṛṣṭisthitisaṃhāratirobhāvaḥ/</p>
          <p>tadvad anugrahakaraṇaṃ proktaṃ satatoditasyāsya// iti/</p>
        </quote>

        <label>[l. 7.79]</label>

        <p>etac ca kṛtyapañcakaṃ śuddhādhvaviṣaye sākṣāc chivakartṛkaṃ kṛcchrādhvaviṣaye tv
          anantādidvāreṇeti vivekaḥ/ tad uktaṃ śrīmatkiraṇe —</p>
        <quote>
          <p>śuddhe ’dhvani śivaḥ kartā prokto ’nanto ’hite prabhuḥ<note>
              <p><hi rendition="simple:italic">prabhuḥ</hi> ] <hi rendition="simple:italic"
                  >Kiraṇāgama</hi>; <hi rendition="simple:italic">prabhoḥ</hi> ASS, IV, A.</p>
            </note>// iti/</p>
        </quote>

        <label>[l. 7.82]</label>

        <p>evaṃ ca śivaśabdena śivatvayogināṃ mantramantreśvaramantramaheśvara<note>
            <p>°<hi rendition="simple:italic">mantramaheśvara</hi>° ] Torella 1980: 388; °<hi
                rendition="simple:italic">maheśvara</hi>° A, ASS, IV.</p>
          </note>muktātmaśivānāṃ savācakānāṃ śivatvaprāptisādhanena dīkṣādinopāyakalāpena saha
          patipadārthe saṃgrahaḥ kṛta iti boddhavyam/ tad itthaṃ patipadārtho nirūpitaḥ/</p>

        <label>[l. 7.86]</label>

        <p>saṃprati paśupadārtho nirūpyate — aṇu<note>
            <p><hi rendition="simple:italic">aṇu</hi>° ] ASS v.l.; <hi rendition="simple:italic"
                >anaṇuḥ</hi> A.; <hi rendition="simple:italic">anaṇu</hi>° IV.</p>
          </note>kṣetrajñādipadavedaniyo jīvātmā paśuḥ/ na tu cārvākādivad dehādirūpaḥ/ nānyadṛṣṭaṃ
          smaraty anya iti nyāyena pratisaṃdhānānupapatteḥ/ nāpi naiyāyikādivat prakāśyaḥ/
          anavasthānaprasaṅgāt/ tad uktam —</p>
        <quote>
          <p>ātmā yadi bhaven meyas tasya mātā bhavet paraḥ/</p>
          <p>para ātmā tadānīṃ syāt sa paro yadi dṛśyate// iti/</p>
        </quote>

        <label>[l. 7.92]</label>

        <p>na ca jainavad avyāpakaḥ/ nāpi bauddhavat kṣaṇikaḥ/ deśakālābhyām anavacchinnatvāt/ tad
          apy uktam —</p>
        <quote>
          <p>anavacchinnasadbhāvaṃ vastu yad deśakālataḥ/</p>
          <p>tan nityaṃ vibhu cecchantīty ātmano vibhunityatā iti/</p>
        </quote>

        <label>[l. 7.96]</label>

        <p>nāpy advaitavādinām ivaikaḥ/ bhogapratiniyamasya puruṣabahutvajñāpakasya saṃbhavāt/ nāpi
          sāṃkhyānām ivākartā/ pāśajālāpohane
          nityaniratiśayadṛkkriyārūpacaitanyātmakaśivatvaśravaṇāt/ tad uktaṃ śrīmanmṛgendraiḥ —
          pāśānte śivatāśruteḥ — iti/</p>
        <quote>
          <p>caitanyaṃ dṛkkriyārūpaṃ tad asty ātmani sarvadā/</p>
          <p>sarvataś ca yato muktau śrūyate sarvatomukham// iti/</p>
        </quote>

        <label>[l. 7.102]</label>

        <p>tattvaprakāśe ’pi —</p>
        <quote>
          <p>muktātmāno ’pi śivāḥ kiṃ tv ete yatprasādato muktāḥ/</p>
          <p>so ’nādimukta eko vijñeyaḥ pañcamantratanuḥ// iti/</p>
        </quote>

        <label>[l. 7.105]</label>

        <p>paśus trividhaḥ/ vijñānākalapralayākalasakalabhedāt/ tatra prathamo vijñānayogasaṃnyāsair
          bhogena vā karmakṣaye sati karmakṣayārthasya kalādibhogabandhasyābhāvāt
          kevalamalamātrayukto vijñānākala iti vyapadiśyate/ dvitīyas tu pralayena kalāder
          upasaṃhārān malakarmayuktaḥ pralayākala iti vyavahriyate/ tṛtīyas tu
          malamāyākarmātmakabandhatrayasahitaḥ sakala iti saṃlapyate/</p>

        <label>[l. 7.111]</label>

        <p>tatra prathamo dviprakāro bhavati samāptakaluṣāsamāptakaluṣabhedāt/ tatrādyān
          kāluṣyaparipākavataḥ puruṣadhaureyān adhikārayogyān anugṛhyānantādividyeśvarāṣṭapadaṃ
          prāpayati/ tad vidyeśvarāṣṭakaṃ nirdiṣṭaṃ bahudaivatye —</p>
        <quote>
          <p>anantaś caiva sūkṣmaś ca tathaiva ca śivottamaḥ/</p>
          <p>ekanetras tathaivaikarudraś cāpi trimūrtikaḥ//</p>
          <p>śrīkaṇṭhaś ca śikhaṇḍī ca proktā vidyeśvarā ime/ iti/</p>
        </quote>

        <label>[l. 7.118]</label>

        <p>antyān saptakoṭisaṃkhyātān mantrān anugrahakaraṇān vidhatte/ tad uktaṃ tattvaprakāśe
          —</p>
        <quote>
          <p>paśavas trividhāḥ proktā vijñānapralayakevalau sakalaḥ/</p>
          <p>malayuktas tatrādyo malakarmayuto dvitīyaḥ syāt//</p>
          <p>malamāyākarmayutaḥ sakalas teṣu dvidhā bhaved ādyaḥ/</p>
          <p>ādyaḥ samāptakaluṣo ’samāptakaluṣo dvitīyaḥ syāt//</p>
          <p>ādyān anugṛhya śivo vidyeśatve niyojayaty aṣṭau/</p>
          <p>mantrāṃś ca karoty aparāṃs te coktāḥ koṭayaḥ sapta// iti/</p>
        </quote>

        <label>[l. 7.126]</label>

        <p>somaśaṃbhunāpy abhihitam —</p>
        <quote>
          <p>vijñānākalanāmaiko dvitīyaḥ pralayākalaḥ/</p>
          <p>tṛtīyaḥ sakalaḥ śāstre ’nugrāhyas trividho mataḥ//</p>
          <p>tatrādyo malamātreṇa yukto ’nyo malakarmabhiḥ/</p>
          <p>kalādibhūmiparyantatattvais tu sakalo yutaḥ// iti/</p>
        </quote>

        <label>[l. 7.131]</label>

        <p>pralayākalo ’pi dvividhaḥ — pakvapāśadvayas tadvilakṣaṇaś ca/ tatra prathamo mokṣaṃ
          prāpnoti/ dvitīyas tu puryaṣṭakayutaḥ karmavaśān nānāvidhajanmabhāg bhavati/ tad apy uktaṃ
          tattvaprakāśe —</p>
        <quote>
          <p>pralayākaleṣu yeṣām apakve malakarmaṇī<note>
              <p><hi rendition="simple:italic">apakve malakarmaṇī</hi> ] ASS v.l.; <hi
                  rendition="simple:italic">apakvamalakarmaṇī</hi> A, IV.</p>
            </note> vrajanty ete/</p>
          <p>puryaṣṭakadehayutā yoniṣu nikhilāsu karmavaśāt// iti/</p>
        </quote>

        <label>[l. 7.136]</label>

        <p>puryaṣṭakam api tatraiva nirdiṣṭam —</p>
        <quote>
          <p>syāt puryaṣṭakam antaḥkaraṇaṃ dhīkarma karaṇāni/ iti/</p>
        </quote>

        <label>[l. 7.138]</label>

        <p>vivṛtaṃ cāghoraśivācāryeṇa — puryaṣṭakaṃ nāma pratipuruṣaṃ niyataḥ sargād ārabhya
          kalpāntaṃ mokṣāntaṃ vā sthitaḥ pṛthivyādikalāparyantas triṃśattattvātmakaḥ sūkṣmo dehaḥ/
          tathā coktaṃ tattvasaṃgrahe —</p>
        <quote>
          <p>vasudhādyas tattvagaṇaḥ pratipuṃniyataḥ kalānto ’yam/</p>
          <p>paryaṭati karmavaśād bhuvanajadeheṣv ayaṃ ca sarveṣu// iti/</p>
        </quote>
        <p>tathā cāyam arthaḥ samapadyata — antaḥkaraṇaśabdena manobuddhyahaṃkāravācinānyāny api
          puṃso bhogakriyāyām antaraṅgāṇi kalākālaniyatividyārāgaprakṛtiguṇākhyāni sapta tattvāny
          upalakṣyante/ dhīkarmaśabdena jñeyāni pañca bhūtāni tatkāraṇāni ca tanmātrāṇi vivakṣyante/
          karaṇaśabdena jñānakarmendriyadaśakaṃ saṃgṛhyate/ nanu śrīmatkālottare —</p>
        <quote>
          <p>śabdaḥ sparśas tathā rūpaṃ raso gandhaś ca pañcakam/</p>
          <p>buddhir manas tv ahaṃkāraḥ puryaṣṭakam udāhṛtam//</p>
        </quote>
        <p>iti śrūyate/ tat katham anyathā kathyate/ addhā/ ata eva ca tatrabhavatā rāmakaṇṭhena<note>
            <p><hi rendition="simple:italic">rāmakaṇṭhena</hi> ] ASS v.l., IV, Torella; <hi
                rendition="simple:italic">rāmakāṇḍena</hi> A.</p>
          </note> tat sūtraṃ triṃśattattvaparatayā vyākhyāyīty alam atiprapañcena/</p>

        <label>[l. 7.152]</label>

        <p>tathāpi kathaṃ punar asya puryaṣṭakatvam/
          bhūtatanmātrabuddhīndriyakarmendriyāntaḥkaraṇasaṃjñaiḥ pañcabhir vargais tatkāraṇena
          guṇatattvena tadāpūrakeṇa pradhānena kalādipañcakātmanā vargeṇa cārabdhatvād ity
          avirodhaḥ/ tatra puryaṣṭakayutān viśiṣṭapuṇyasaṃpannān kāṃścid anugṛhya bhuvanapatitvam
          atra maheśvaro ’nantaḥ prayacchati/ tad uktam —</p>
        <quote>
          <p>kāṃścid anugṛhya vitarati bhuvanapatitvaṃ maheśvaras teṣām/ iti/</p>
        </quote>

        <label>[l. 7.158]</label>

        <p>sakalo ’pi dvividhaḥ/ pakvakaluṣāpakvakaluṣabhedāt/ tatrādyān parameśvaras
          tatparipākaparipāṭyā tadanuguṇaśaktipātena maṇḍalyādyaṣṭādaśottaraśatamantreśvarapadaṃ
          prāpayati/ tad uktam —</p>
        <quote>
          <p>śeṣā bhavanti sakalāḥ kalādiyogād aharmukhe kāle/</p>
          <p>śatam aṣṭādaśa teṣāṃ kurute svayam eva mantreśān//</p>
          <p>tatrāṣṭau maṇḍalinaḥ krodhādyās tatsamāś ca vīreśaḥ/</p>
          <p>śrīkaṇṭhaḥ śatarudrāḥ śatam ity aṣṭādaśābhyadhikam// iti/</p>
        </quote>

        <label>[l. 7.165]</label>

        <p>tatparipākādhikyānurodhena śaktyupasaṃhāreṇa dīkṣākaraṇena mokṣaprado bhavaty
          ācāryamūrtim āsthāya parameśvaraḥ/ tad apy uktam —</p>
        <quote>
          <p>paripakvamalān etān utsādanahetuśaktipātena/</p>
          <p>yojayati pare tattve sa dīkṣayācāryamūrtisthaḥ// iti/</p>
        </quote>

        <label>[l. 7.169]</label>

        <p>śrīmanmṛgendre ’pi —</p>
        <quote>
          <p>pūrvaṃ vyatyāsitasyāṇoḥ pāśajālam apohati/ iti/</p>
        </quote>

        <label>[l. 7.171]</label>

        <p>vyākṛtaṃ ca nārāyaṇkaṇṭhena/ tat sarvaṃ tata evāvadhāryam/ asmābhis tu vistarabhiyā na
          prastūyate/ apakvakaluṣān baddhān aṇūn bhogabhājo vidhatte parameśvaraḥ karmavaśāt/ tad
          apy uktam —</p>
        <quote>
          <p>baddhāñ śeṣān aparān viniyuṅkte bhogabhuktaye puṃsaḥ/</p>
          <p>tatkarmaṇām anugamād ity evaṃ kīrtitāḥ paśavaḥ// iti/</p>
        </quote>

        <label>[l. 7.176]</label>

        <p>atha pāśapadārthaḥ kathyate/ pāśaś caturvidhaḥ/ malakarmamāyārodhaśaktibhedāt/ nanu —</p>
        <quote>
          <p>śaivāgameṣu mukhyaṃ patipaśupāśā iti kramāt tritayam/</p>
          <p>tatra patiḥ śiva uktaḥ paśavo hy aṇavo ’rthapañcakaṃ pāśāḥ//</p>
        </quote>
        <p>iti pāśaḥ pañcavidhaḥ kathyate/ tat kathaṃ caturvidha iti gaṇyate/ ucyate — bindor
          māyātmanaḥ śivatattvapadavedanīyasya śivapadaprāptilakṣaṇaparamamuktyapekṣayā pāśatve ’pi
          tadyogasya vidyeśvarādipadaprāptihetutvenāparamuktitvāt pāśatvenānupādānam ity avirodhaḥ/
          ata evoktaṃ tattvaprakāśe — pāśāś caturvidhāḥ syur iti/ śrīmanmṛgendre ’pi —</p>
        <quote>
          <p>prāvṛtīśo balaṃ karma māyākāryaṃ caturvidham/</p>
          <p>pāśajālaṃ samāsena dharmā nāmnaiva kīrtitāḥ// iti/</p>
        </quote>

        <label>[l. 7.187]</label>

        <p>asyārthaḥ — prāvṛṇoti prakarṣeṇācchādayaty ātmanaḥ svābhāvikyau dṛkkriye iti prāvṛtir
          aśucir malaḥ/ sa ca īṣṭe svātantryeṇeti īśaḥ/ tad uktam —</p>
        <quote>
          <p>eko hy anekaśaktir dṛkkriyayoś chādako malaḥ puṃsaḥ/</p>
          <p>tuṣataṇḍulavaj jñeyas tāmrāśritakālikāvad vā// iti/</p>
        </quote>

        <label>[l. 7.192]</label>

        <p>balaṃ rodhaśaktiḥ/ asyāḥ śivaśakteḥ pāśādhiṣṭhānena puruṣatirodhāyakatvād upacāreṇa
          pāśatvam/ tad uktam —</p>
        <quote>
          <p>tāsām ahaṃ varā śaktiḥ sarvānugrāhikā śivā/</p>
          <p>dharmānuvartanād eva pāśa ity upacaryate// iti/</p>
        </quote>

        <label>[l. 7.196]</label>

        <p>kriyate phalārthibhir iti karma dharmādharmātmakaṃ bījāṅkuravat pravāharūpeṇānādi/
          yathoktaṃ śrīmatkiraṇe —</p>
        <quote>
          <p>yathānādir malas tasya karmāpy evam<note>
              <p><hi rendition="simple:italic">karmāpy evam</hi>° ] Torella 1980: 389; <hi
                  rendition="simple:italic">karmālpakam</hi>° A, ASS, IV.</p>
            </note> anādikam/</p>
          <p>yady anādi na saṃsiddhaṃ vaicitryaṃ kena hetunā// iti/</p>
        </quote>

        <label>[l. 7.200]</label>

        <p>māty asyām śaktyātmanā pralaye sarvaṃ jagat sṛṣṭau vyaktim āyātīti māyā yathoktaṃ
          śrīmatsaurabheye —</p>
        <quote>
          <p>śaktirūpeṇa kāryāṇi tallīnāni mahākṣaye/</p>
          <p>vikṛtau vyaktim āyāti sā kāryeṇa kalādinā// iti/</p>
        </quote>

        <label>[l. 7.204]</label>

        <p>yady apy atra bahu vaktavyam asti tathāpi granthabhūyastvabhayād uparamyate/ tad itthaṃ
          patipaśupāśapadārthās trayaḥ pradarśitāḥ/</p>
        <quote>
          <p>patividye tathāvidyā paśuḥ pāśaś ca kāraṇam/</p>
          <p>tannivṛttāv iti proktāḥ padārthāḥ ṣaṭ samāsataḥ//</p>
        </quote>
        <p>ityādinā prakārāntaraṃ jñānaratnāvalyādau prasiddham/ sarvaṃ tata evāvagantavyam iti
          sarvaṃ samañjasam//</p>
        <trailer>iti sarvadarśanasaṃgrahe śaivadarśanam//</trailer>
      </div>

      <div>
        <head>[atha pratyabhijñādarśanam //8//]</head>

        <label>[l. 8.1]</label>

        <p>atrāpekṣāvihīnānāṃ jaḍānāṃ kāraṇatvaṃ duṣyatīty aparituṣyanto matāntaram anviṣyantaḥ
          parameśvarecchāvaśād eva jagannirmāṇaṃ parighuṣyantaḥ svasaṃvedanopapattyāgamasiddhapratyagātmatādātmyo<note>
            <p>°<hi rendition="simple:italic">tādātmyo</hi> ]; °<hi rendition="simple:italic"
                >tādātmye A</hi>. Torella's (1980: 390; 2011: 212) translation seems to presuppose
              this emendation.</p>
          </note> nānāvidhamānameyādibhedābhedaśāliparameśvaro
          ’nanyamukhaprekṣitvalakṣaṇasvātantryabhāk svātmadarpaṇe bhāvān pratibimbavad
          avabhāsayatīti bhaṇanto bāhyābhyantaracaryāprāṇāyāmādikleśaprayāsakalāpavaidhuryeṇa
          sarvasulabham <hi rendition="simple:bold">abhinavaṃ</hi> pratyabhijñāmātraṃ
          parāparasiddhyupāyam abhyupagacchantaḥ pare māheśvarāḥ pratyabhijñāśāstram
          abhyasyanti/</p>

        <label>[l. 8.9]</label>

        <p>tasyeyattāpi nyarūpi parīkṣakaiḥ —</p>
        <quote>
          <p>sūtraṃ vṛttir vivṛtir laghvī bṛhatīty ubhe vimarśinyau/</p>
          <p>prakaraṇavivaraṇapañcakam iti śāstraṃ pratyabhijñāyāḥ//</p>
        </quote>

        <label>[l. 8.12]</label>

        <p>tatredaṃ prathamaṃ sūtram —</p>
        <quote>
          <p>kathaṃcid āsādya maheśvarasya</p>
          <p>dāsyaṃ janasyāpy upakāram icchan/</p>
          <p>samastasaṃpatsamavāptihetuṃ</p>
          <p>tatpratyabhijñām upapādayāmi// iti/</p>
        </quote>

        <label>[l. 8.17]</label>

        <p>kathaṃcid iti/ parameśvarābhinnagurucaraṇāravindayugalasamārādhanena
          parameśvaraghaṭitenaivety arthaḥ/ āsādyeti/ ā samantāt paripūrṇatayā sādayitvā
          svātmopabhogyatāṃ nirargalāṃ gamayitvā/ tad anena viditavedyatvena parārthaśāstrakaraṇe
          ’dhikāro darśitaḥ/ anyathā pratāraṇam eva prasajyeta/ māyottīrṇā api mahāmāyādhikṛtā
          viṣṇuviriñcyādyā yadīyaiśvaryaleśeneśvarībhūtāḥ sa bhagavān
          anavacchinnaprakāśānandasvātantryaparamārtho maheśvaraḥ/tasya dāsyam/ dīyate ’smai svāminā
          sarvaṃ yathābhilaṣitam iti dāsaḥ/ parameśvarasvarūpasvātantryapātram ity arthaḥ/
          janaśabdenādhikāriviṣayaniyamābhāvaḥ prādarśi/ yasya yasya hīdaṃ svarūpakathanaṃ tasya
          tasya mahāphalaṃ bhavati/ prajñānasyaiva paramārthaphalatvāt/ tathopadiṣṭaṃ śivadṛṣṭau
          paramagurubhir bhagavatsomānandanāthapādaiḥ —</p>
        <quote>
          <p>ekavāraṃ pramāṇena śāstrād vā guruvākyataḥ/</p>
          <p>jñāte śivatve sarvasthe pratipattyā dṛḍhātmanā//</p>
          <p>karaṇena nāsti kṛtyaṃ kvāpi bhāvanayāpi vā/</p>
          <p>jñāte suvarṇe karaṇaṃ bhāvanāṃ vā parityajet// iti/</p>
        </quote>

        <label>[l. 8.32]</label>

        <p>apiśabdena svātmanas tadabhinnatām āviṣkurvatā pūrṇatvena svātmani
          parārthasaṃpattyatiriktaprayojanāntarāvakāśaś ca parākṛtaḥ/ parārthaś ca prayojanaṃ
          bhavaty eva/ tallakṣaṇayogāt/ na hy ayaṃ devaśāpaḥ svārtha eva prayojanaṃ na parārtha iti/
          ata evoktam akṣapādena — yam artham adhikṛtya pravartate tat prayojanam iti/ upaśabdaḥ
          sāmīpyārthaḥ/ tena janasya parameśvarasamīpatākaraṇamātraṃ phalam/ ata evāha — samasteti/
          parameśvaratālābhe hi sarvāḥ saṃpadas tanniṣyandamayyaḥ saṃpannā eva rohaṇācalalābhe
          ratnasaṃpada iva/ evaṃ parameśvaratālābhe kim anyat prārthanīyam/ tad uktam utpalācāryaiḥ
          —</p>
        <quote>
          <p>bhaktilakṣmīsamṛddhānāṃ kim anyad upayācitam/</p>
          <p>etayā vā daridrāṇāṃ kim anyad apayācitam// iti/</p>
        </quote>

        <label>[l. 8.43]</label>

        <p>itthaṃ ṣaṣṭhīsamāsapakṣe prayojanaṃ nirdiṣṭam/ bahuvrīhipakṣe tūpāyaḥ<note>
            <p><hi rendition="simple:italic">tūpāyaḥ</hi> ] ASS v.l., IV; <hi
                rendition="simple:italic">tūpapādayāmaḥ</hi> A.</p>
          </note>/ samastasya bāhyābhyantarasya nityasukhāder yā saṃpat siddhis tathātvaprakāśas
          tasyāḥ samyag avāptir yasyāḥ pratyabhijñāyā hetuḥ sā tathoktā/ tasya maheśvarasya
          pratyabhijñā prati ābhimukhyena jñānam/ loke hi sa evāyam caitra iti
          pratisaṃdhānenābhimukhībhūte vastuni jñānaṃ pratyabhijñeti vyavahriyate/ ihāpi prasiddhapurāṇasiddhāgamānumānādiparijñāta<note>
            <p>°<hi rendition="simple:italic">parijñāta</hi>° ] ASS v.l., IV; °<hi
                rendition="simple:italic">jñāta</hi>° A.</p>
          </note>paripūrṇaśaktike parameśvare sati svātmany abhimukhībhūte tacchaktipratisaṃdhānena
          jñānam udeti nūnaṃ sa eveśvaro ’ham iti/ tām etāṃ pratyabhijñām upapādayāmi/ upapattiḥ
          saṃbhavaḥ/ saṃbhavatīti tatsamarthācaraṇena prayojaka<note>
            <p><hi rendition="simple:italic">prayojaka</hi>° ] Torella 1980: 408; <hi
                rendition="simple:italic">prayojana</hi>° A.</p>
          </note>vyāpāreṇa saṃpādayāmīty arthaḥ/</p>

        <label>[l. 8.53]</label>

        <p>yadīśvarasvabhāva evātmā prakāśate tarhi kim anena pratyabhijñāpradarśanaprayāseneti cet
          — atrāyaṃ samādhiḥ/</p>
        <p>svaprakāśatayā satatam avabhāsamāne ’py ātmani māyāvaśād bhāgena prakāśamāne
          pūrṇatāvabhāsasiddhaye dṛkkriyātmakaśaktyāviṣkaraṇena pratyabhijñā pradarśyate/ tathā ca
          prayogaḥ —</p>
        <p>-ayam ātmā parameśvaro bhavitum arhati/</p>
        <p>-jñānakriyāśaktimattvāt/</p>
        <p>-yo yāvati jñātā kartā ca sa tāvatīśvaraḥ prasiddha īśvaravad<note>
            <p><hi rendition="simple:italic">prasiddha</hi>
              <hi rendition="simple:italic">īśvaravad</hi> ]; <hi rendition="simple:italic"
                >prasiddheśvaravad</hi> A, ASS.</p>
          </note> rājavad vā/</p>
        <p>-ātmā ca viśvajñātā kartā ca/</p>
        <p>-tasmād īśvaro ’yam iti/</p>
        <p>avayavapañcakasyāśrayaṇaṃ māyāpada eva<note>
            <p><hi rendition="simple:italic">māyāpada eva</hi> ] Torella 1980: 408; <hi
                rendition="simple:italic">māyāvadeva</hi> A.</p>
          </note> naiyāyikamatasya kakṣīkārāt/ tad uktam udayākarasūnunā —</p>
        <quote>
          <p>kartari jñātari svātmany ādisiddhe maheśvare/</p>
          <p>ajaḍātmā niṣedhaṃ vā siddhiṃ vā vidadhīta kaḥ//</p>
          <p>kiṃ tu mohavaśād asmin dṛṣṭe ’py anupalakṣite/</p>
          <p>śaktyāviṣkaraṇeneyaṃ pratyabhijñopadarśyate//</p>
        </quote>

        <label>[l. 8.66]</label>

        <p>tathā hi —</p>
        <quote>
          <p>sarveṣām iha bhūtānāṃ pratiṣṭhā jīvadāśrayā/</p>
          <p>jñānaṃ kriyā ca bhūtānāṃ jīvatāṃ jīvanaṃ matam//</p>
          <p>tatra jñānaṃ svataḥsiddhaṃ kriyā kāryāśritā satī/</p>
          <p>parair apy upalakṣyeta tathānyajñānam ucyate// iti/</p>
          <p>yā caiṣāṃ pratibhā tattatpadārthakramarūpitā/</p>
          <p>akramānandacidrūpaḥ pramātā sa maheśvaraḥ// iti ca/</p>
        </quote>

        <label>[l. 8.73]</label>

        <p>somānandanāthapādair api —</p>
        <quote>
          <p>sadāśivātmanā vetti sadā vetti madātmanā/ ityādi/</p>
        </quote>

        <label>[l. 8.75]</label>

        <p>jñānādhikāraparisamāptāv api —</p>
        <quote>
          <p>tad aikyena vinā nāsti saṃvidāṃ lokapaddhatiḥ/</p>
          <p>prakāśaikyāt tadekatvaṃ mātaikaḥ sa iti sthitiḥ//</p>
          <p>sa eva vimṛśatvena niyatena maheśvaraḥ/</p>
          <p>vimarśa eva devasya śuddhe jñānakriye yataḥ// iti/</p>
        </quote>

        <label>[l. 8.80]</label>

        <p>vivṛtaṃ cābhinavaguptācāryaiḥ/ tam eva bhāntam anubhāti sarvaṃ tasya bhāsā sarvam idaṃ
          vibhāti iti śrutyā prakāśacidrūpamahimnā sarvasya bhāvajātasya bhāsakatvam abhyupeyate/
          tataś ca viṣayaprakāśasya nīlaprakāśaḥ pītaprakāśa iti viṣayoparāgabhedād bhedaḥ/ vastutas
          tu deśakālākārasaṃkocavaikalyād abheda eva/ sa eva caitanyarūpaḥ prakāśaḥ pramātety
          ucyate/ tathā ca paṭhitaṃ śivasūtreṣu — caitanyam ātmeti/ tasya cidrūpatvam
          anavacchinnavimarśatvam ananyonmukhatvam ānandaikaghanatvaṃ māheśvaryam iti paryāyaḥ/ sa
          eva hy ahaṃbhāvātmā<note>
            <p><hi rendition="simple:italic">ahaṃbhāvātmā</hi> ] ASS v.l., Torella 1980: 408; <hi
                rendition="simple:italic">ayaṃ bhāvātmā</hi> A.</p>
          </note> vimarśaḥ śuddhe pāramārthikyau jñānakriye/ tatra prakāśarūpatā jñānam/ svato
          jagannirmātṛtvaṃ kriyā/ tac ca nirūpitaṃ kriyādhikāre —</p>
        <quote>
          <p>eṣa cānantaśaktitvād evam ābhāsayaty amūn/</p>
          <p>bhāvān icchāvaśād eṣā<note>
              <p><hi rendition="simple:italic">eṣā</hi> ] IV, Torella; <hi rendition="simple:italic"
                  >eṣāṃ</hi> A.</p>
            </note> kriyā nirmātṛtāsya sā// iti/</p>
        </quote>

        <label>[l. 8.92]</label>

        <p>upasaṃhāre ’pi —</p>
        <quote>
          <p>itthaṃ tathā ghaṭapaṭādyākārajagadātmanā/</p>
          <p>tiṣṭhāsor evam icchaiva hetukartṛkṛtā kriyā// iti/</p>
        </quote>

        <label>[l. 8.95]</label>

        <quote>
          <p>tasmin satīdam astīti kāryakāraṇatāpi yā/</p>
          <p>sāpy apekṣāvihīnānāṃ jaḍānāṃ nopapadyate//</p>
        </quote>
        <p>iti nyāyena yato jaḍasya na kāraṇatā na vānīśvarasya cetanasyāpi tasmāt tena tena
          jagadgatajanmasthityādibhāvavikāratattadbhedakriyāsahasrarūpeṇa sthātum icchoḥ
          svatantrasya bhagavato maheśvarasyecchaivottarottaram ucchūnasvabhāvā kriyā viśvakartṛtvaṃ
          vocyata iti/</p>

        <label>[l. 8.100]</label>

        <p>icchāmātreṇa jagannirmāṇam ity atra dṛṣṭānto ’pi spaṣṭaṃ nirdiṣṭaḥ —</p>
        <quote>
          <p>yoginām api mṛdbīje vinaivecchāvaśena yat/</p>
          <p>ghaṭādi jāyate tat tat sthirasvārtha<note>
              <p>°<hi rendition="simple:italic">svārtha</hi>° ] ASS, IV; °<hi
                  rendition="simple:italic">bhāva</hi>° A.</p>
            </note>kriyākaram// iti/</p>
        </quote>

        <label>[l. 8.104]</label>

        <p>yadi ghaṭādikaṃ prati mṛdādy eva paramārthataḥ kāraṇaṃ syāt tarhi kathaṃ yogīcchāmātreṇa
          ghaṭādijanma syāt/ athocyetānya eva mṛdbījādijanyā ghaṭāṅkurādayo yogīcchājanyās tv anya
          eveti tatrāpi bodhyase — sāmagrībhedāt tāvat kāryabheda iti sarvajanaprasiddham/</p>

        <label>[l. 8.108]</label>

        <p>ye tu varṇayanti nopādānaṃ vinā ghaṭādyutpattir iti yogī tv icchayā paramāṇūn vyāpārayan
          saṃghaṭayatīti te ’pi bodhanīyāḥ/ yadi paridṛṣṭakāryakāraṇabhāvaviparyayo na labhyeta
          tarhi ghaṭe mṛddaṇḍacakrādi dehe strīpuruṣasaṃyogādi sarvam apekṣyeta/ tathā ca
          yogīcchāsamanantarasaṃjātaghaṭadehādisaṃbhavo duḥsamartha eva syāt/ cetana eva tu tathā
          bhāti bhagavān bhūribhago mahādevo niyatyanuvartanollaṅghanaghanatarasvātantrya iti pakṣe
          na kācid anupapattiḥ/ ata evoktaṃ vasuguptācāryaiḥ —</p>
        <quote>
          <p>nirupādānasaṃbhāram abhittāv eva tanvate/</p>
          <p>jagaccitraṃ namas tasmai kalānāthāya śūline// iti/</p>
        </quote>

        <label>[l. 8.117]</label>

        <p>nanu pratyagātmanaḥ parameśvarābhinnatve saṃsārasaṃbandhaḥ katham bhaved iti cet —
          tatroktam āgamādhikāre —</p>
        <quote>
          <p>eṣa pramātā māyāndhaḥ saṃsārī karmabandhanaḥ/</p>
          <p>vidyādijñāpitaiśvaryaś cidghano mukta ucyate// iti/</p>
        </quote>

        <label>[l. 8.121]</label>

        <p>nanu prameyasya pramātrabhinnatve baddhamuktayoḥ prameyaṃ prati ko viśeṣaḥ/ atrāpy
          uttaram uktaṃ tattvārthasaṃgrahādhikāre —</p>
        <quote>
          <p>meyaṃ sādhāraṇaṃ muktaḥ svātmābhedena manyate/</p>
          <p>maheśvaro yathā baddhaḥ punar atyantabhedavat// iti/</p>
        </quote>

        <label>[l. 8.125]</label>

        <p>nanv ātmanaḥ parameśvaratvaṃ svābhāvikaṃ cen nārthaḥ pratyabhijñāprārthanayā/ na hi bījam
          apratyabhijñātaṃ sati sahakārisākalye ’ṅkuraṃ notpādayati/ tasmāt kasmād
          vātmapratyabhijñāne nirbandha iti cet — ucyate/ śṛṇu tāvad idaṃ rahasyam/ dvividhā hy
          arthakriyā bāhyāṅkurādikā pramātṛviśrānticamatkārasārā prītyādirūpā ca/ tatrādyā
          prayabhijñānaṃ nāpekṣate/ dvitīyā tu tad apekṣata eva/ ihāpy aham īśvara ity
          evaṃbhūtacamatkārasārā parāparasiddhilakṣaṇajīvātmaikatvaśaktivibhūtirūpārthakriyeti
          svarūpapratyabhijñānam apekṣaṇīyam/</p>

        <label>[l. 8.132]</label>

        <p>nanu pramātṛviśrāntisārārthakriyā pratyabhijñānena vinā adṛṣṭā sati<note>
            <p><hi rendition="simple:italic">sati</hi> ] Torella; <hi rendition="simple:italic"
                >satī</hi> ASS, IV, A.</p>
          </note> tasmin dṛṣṭeti kva dṛṣṭam/ atrocyate/ nāyakaguṇagaṇasaṃśravaṇapravṛddhānurāgā
          kācana kāminī madanavihvalā virahakleśam asahamānā madanalekhāvalambanena
          svāvasthānivedanāni vidhatte/ tathā vegāt tannikaṭam aṭaty<note>
            <p>°<hi rendition="simple:italic">aṭaty° ]</hi> ASS v.l., IV; °<hi
                rendition="simple:italic">aṭanty°</hi> A.</p>
          </note> api tasminn avalokite ’pi tadavalokanaṃ tadīyaguṇaparāmarśābhāve janasādhāraṇatvaṃ
          prāpte hṛdayaṃgamabhāvaṃ na labhate/ yadā tu dūtīvacanāt tadīyaguṇaparāmarśaṃ karoti tadā
          tatkṣaṇam eva pūrṇabhāvam abhyeti/ evaṃ svātmani viśveśvarātmanā bhāsamāne ’pi
          tannirbhāsanaṃ tadīyaguṇaparāmarśavirahasamaye pūrṇabhāvaṃ na saṃpādayati/</p>
        <p>yadā tu guruvacanādinā sarvajñatvasarvakartṛtvādilakṣaṇaparameśvarotkarṣaparāmarśo jāyate
          tadā tatkṣaṇam eva pūrṇātmatālābhaḥ/ tad uktaṃ caturthe vimarśe —</p>
        <quote>
          <p>tais tair apy upayācitair upanatas tasyāḥ sthito ’py antike</p>
          <p>kānto lokasamāna evam aparijñāto na rantuṃ yathā/</p>
          <p>lokasyaiṣa tathānavekṣitaguṇaḥ svātmāpi viśveśvaro</p>
          <p>naivālaṃ<note>
              <p><hi rendition="simple:italic">naivālaṃ</hi> ] Torella; <hi
                  rendition="simple:italic">naivāyaṃ</hi> A.</p>
            </note> nijavaibhavāya tad iyaṃ tatpratyabhijñoditā// iti/</p>
        </quote>

        <label>[l. 8.148]</label>

        <p>abhinavaguptādibhir ācāryair vihitapratāno ’py ayam arthaḥ saṃgraham upakramamāṇair
          asmābhir vistarabhiyā na pratānita iti sarvaṃ śivam//</p>
        <trailer>iti sarvadarśanasaṃgrahe pratyabhijñādarśanam//</trailer>
      </div>

      <div>
        <head>[atha raseśvaradarśanam //9//]</head>

        <label>[l. 9.1]</label>

        <p>apare māheśvarāḥ parameśvaratādātmyavādino ’pi piṇḍasthairye sarvābhimatā jīvanmuktiḥ
          setsyatīty āsthāya piṇḍasthairyopāyaṃ pāradādipadavedanīyaṃ rasam eva saṃgirante/</p>

        <label>[l. 9.4]</label>

        <p>rasasya pāradatvaṃ saṃsāraparapāraprāpaṇahetutvena/ tad uktam —</p>
        <quote>
          <p>saṃsārasya paraṃ pāraṃ datte ’sau pāradaḥ smṛtaḥ/ iti/</p>
        </quote>
        <p>rasārṇave ’pi —</p>
        <quote>
          <p>pārado gadito yasmāt parārthaṃ sādhakottamaiḥ/</p>
          <p>sūto<note>
              <p><hi rendition="simple:italic">sūto</hi> ] <hi rendition="simple:italic"
                  >Rasārṇava</hi>; <hi rendition="simple:italic">supto</hi> ASS, A, IV.</p>
            </note> ’yaṃ matsamo devi mama pratyaṅgasaṃbhavaḥ//</p>
          <p>mama deharaso yasmād rasas tenāyam ucyate/ iti/</p>
        </quote>

        <label>[l. 9.10]</label>

        <p>
          <hi rendition="simple:bold">nanu prakārāntareṇāpi jīvanmuktiyuktau neyaṃ vācoyuktir
            yuktimatīti cen na/ ṣaṭsv api darśaneṣu dehapātānantaraṃ mukter uktatayā tatra
            viśvāsānupapattyā nirvicikitsapravṛtter anupapatteḥ/ tad apy uktaṃ tatraiva —</hi>
        </p>
        <quote>
          <p>ṣaḍdarśane ’pi muktis tu darśitā piṇḍapātane/</p>
          <p>karāmalakavat sāpi pratyakṣā nopalabhyate//</p>
          <p>tasmāt taṃ rakṣayet piṇḍaṃ rasaiś caiva rasāyanaiḥ// iti/</p>
        </quote>

        <label>[l. 9.16]</label>

        <p>govindabhagavatpādācāryair api —</p>
        <quote>
          <p>iti dhanaśarīrabhogān matvānityān sadaiva yatanīyam/</p>
          <p>muktau sā ca jñānāt tac cābhyāsāt sa ca sthire dehe// iti/</p>
        </quote>

        <label>[l. 9.19]</label>

        <p>nanu vinaśvaratayā dṛśyamānasya dehasya kathaṃ nityatvam avasīyata iti cet — maivaṃ
          maṃsthāḥ/ ṣāṭkauśikasya śarīrasyānityatve ’pi rasābhrakapadābhilapyaharagaurīsṛṣṭijātasya
          nityatvopapatteḥ/</p>

        <label>[l. 9.22]</label>

        <p>tathā ca rasahṛdaye —</p>
        <quote>
          <p>ye cātyaktaśarīrā haragaurisṛṣṭijāṃ tanuṃ prāptāḥ/</p>
          <p>muktās te rasasiddhā mantragaṇaḥ kiṃkaro yeṣām// iti/</p>
        </quote>

        <label>[l. 9.25]</label>

        <p>tasmāj jīvanmuktiṃ samīhamānena yoginā prathamaṃ divyatanur vidheyā/
          haragaurīsṛṣṭisaṃyogajanitatvaṃ ca rasasya harajatvenābhrakasya gaurīsaṃbhavatvena
          tattadātmakatvam uktam —</p>
        <quote>
          <p>abhrakas tava bījaṃ tu mama bījaṃ tu pāradaḥ/</p>
          <p>anayor melanaṃ devi mṛtyudāridryanāśanam// iti/</p>
        </quote>

        <label>[l. 9.30]</label>

        <p>atyalpam idam ucyate devadaityamunimānavādiṣu bahavo rasasāmarthyād divyaṃ deham āśritya
          jīvanmuktim āśritāḥ śrūyante raseśvarasiddhānte —</p>
        <quote>
          <p>devāḥ kecin maheśādyā daityāḥ kāvyapuraḥsarāḥ/</p>
          <p>munayo vālakhilyādyā nṛpāḥ someśvarādayaḥ//</p>
          <p>govindabhagavatpādācāryo govindanāyakaḥ/</p>
          <p>carvaṭiḥ kapilo vyāliḥ kāpāliḥ kandalāyanaḥ//</p>
          <p>etebhyo bahavaḥ siddhā jīvanmuktāś caranti hi/</p>
          <p>tanuṃ rasamayīṃ prāpya tadātmakakathācaṇāḥ// iti/</p>
        </quote>

        <label>[l. 9.38]</label>

        <p>ayam evārthaḥ parameśvareṇa parameśvarīṃ prati prapañcitaḥ —</p>
        <quote>
          <p>karmayogeṇa deveśi prāpyate piṇḍadhāraṇam/</p>
          <p>rasaś ca pavanaś ceti karmayogo dvidhā smṛtaḥ//</p>
          <p>mūrchito harati vyādhīn mṛto jīvayati svayam/</p>
          <p>baddhaḥ khecaratāṃ kuryād raso vāyuś ca bhairavi// iti/</p>
        </quote>

        <label>[l. 9.43]</label>

        <p>mūrchitasvarūpam uktam —</p>
        <quote>
          <p>nānāvarṇo bhavet sūto vihāya ghanacāpalam/</p>
          <p>lakṣaṇaṃ dṛśyate yasya mūrchitaṃ taṃ vadanti hi//</p>
          <p>ārdratvaṃ ca ghanatvaṃ ca tejogauravacāpalam/</p>
          <p>yasyaitāni na dṛśyante taṃ vidyān mṛtasūtakam// iti/</p>
        </quote>

        <label>[l. 9.48]</label>

        <p>anyatra baddhasvarūpam apy abhyadhāyi —</p>
        <quote>
          <p>akṣataś ca laghudrāvī tejasvī nirmalo guruḥ/</p>
          <p>sphoṭanaṃ punar āvṛttau baddhasūtasya lakṣaṇam/ iti/</p>
        </quote>

        <label>[l. 9.51]</label>

        <p>nanu haragaurīsṛṣṭisiddhau piṇḍasthairyam āsthātuṃ pāryate/ tatsiddhir eva katham iti cet
          — na aṣṭādaśasaṃskāravaśāt tadupapatteḥ/ tad uktam ācāryaiḥ —</p>
        <quote>
          <p>tasya prasādhanavidhau sudhiyā pratikarmanirmalāḥ prathamam/</p>
          <p>aṣṭādaśa saṃskārā vijñātavyāḥ prayatnena// iti/</p>
        </quote>

        <label>[l. 9.55]</label>

        <p>te ca saṃskārā nirūpitāḥ —</p>
        <quote>
          <p>svedanamardanamūrchanasthāpanapātananirodhaniyamāś ca/</p>
          <p>dīpanagaganagrāsapramāṇam atha jāraṇapidhānam//</p>
          <p>garbhadrutibāhyadrutikṣāraṇasaṃrāgasāraṇāś caiva/</p>
          <p>krāmaṇavedhau bhakṣaṇam aṣṭādaśadheti rasakarma// iti/</p>
        </quote>

        <label>[l. 9.60]</label>

        <p>tatprapañcas tu govindabhagavatpādācāryasarvajñarāmeśvarabhaṭṭārakaprabhṛtibhiḥ prācīnair
          ācāryair nirūpita iti granthabhūyastvabhayād udāsyate/ na ca rasaśāstraṃ dhātuvādārtham
          eveti mantavyam/ dehavedhadvārā mukter eva paramaprayojanatvāt/ tad uktaṃ rasārṇave —</p>
        <quote>
          <p>lohavedhas tvayā deva yadartham upavarṇitaḥ/</p>
          <p>taṃ dehavedham ācakṣva yena syāt khecarī gatiḥ//</p>
          <p>yathā lohe tathā dehe kartavyaḥ sūtakaḥ satā/</p>
          <p>samānaṃ kurute devi pratyayaṃ dehalohayoḥ/</p>
          <p>pūrvaṃ lohe parīkṣeta paścād dehe prayojayet// iti/</p>
        </quote>

        <label>[l. 9.69]</label>

        <p>nanu saccidānandātmakaparatattvasphuraṇād eva muktisiddhau kim anena
          divyadehasaṃpādanaprayāseneti cet — tad etad vārttam/ avārttaśarīrālābhe<note>
            <p><hi rendition="simple:italic">avārtta</hi>° ]; <hi rendition="simple:italic"
                >vārtta</hi> IV; <hi rendition="simple:italic">avārta</hi> A, ASS.</p>
          </note> tadvārttāyā<note>
            <p>°<hi rendition="simple:italic">vārttāyā</hi> ] IV; °<hi rendition="simple:italic"
                >vārtāyā</hi> A, ASS.</p>
          </note> ayogāt/ tad uktaṃ rasahṛdaye —</p>
        <quote>
          <p>galitānalpavikalpaḥ sarvādhvavivakṣitaś cidānandaḥ/</p>
          <p>sphurito ’py asphuritatanoḥ karoti kiṃ jantuvargasya// iti/</p>
          <p>yaj jarayā jarjaritaṃ kāsaśvāsādiduḥkhaviśadaṃ ca/</p>
          <p>yogyaṃ yan na samādhau pratihatabuddhīndriyaprasaram// iti/</p>
          <p>bālaḥ ṣoḍaśavarṣo viṣayarasāsvādalampaṭaḥ parataḥ/</p>
          <p>yātaviveko vṛddho martyaḥ katham āpnuyān muktim// iti/</p>
        </quote>

        <label>[l. 9.80]</label>

        <p>nanu jīvatvaṃ nāma saṃsāritvam/ tadviparītatvaṃ muktatvam/ tathā ca parasparaviruddhayoḥ
          katham ekāyatanatvam upapannaṃ syād iti cet — tad anupapannam/ vikalpānupapatteḥ/ muktis
          tāvat sarvatīrthakarasaṃmatā/ sā kiṃ jñeyapade niviśate na vā/ carame śaśaviṣāṇakalpā
          syāt/ prathame na jīvanaṃ varjanīyam/ ajīvato jñātṛtvānupapatteḥ/ tad uktaṃ
          raseśvarasiddhānte/</p>
        <quote>
          <p>rasāṅkameyamārgokto jīvamokṣo ’nyathā tu na/</p>
          <p>pramāṇāntaravādeṣu yuktibhedāvalambiṣu//</p>
          <p>jñātṛjñeyam idaṃ viddhi sarvatantreṣu saṃmatam/</p>
          <p>nājīvañ jñāsyati jñeyaṃ yad ato ’sty eva jīvanam// iti/</p>
        </quote>

        <label>[l. 9.90]</label>

        <p>na cedam adṛṣṭacaram iti mantavyam/ viṣṇusvāmimatānusāribhir nṛpañcāsyaśarīrasya
          nityatvopapādanāt/ tad uktaṃ sākārasiddhau —</p>
        <quote>
          <p>saccinnityanijācintyapūrṇānandaikavigraham/</p>
          <p>nṛpañcāsyam ahaṃ vande śrīviṣṇusvāmisaṃmatam// iti/</p>
        </quote>

        <label>[l. 9.94]</label>

        <p>nanv etat sāvayavaṃ rūpavad avabhāsamānaṃ nṛkaṇṭhīravāṅgaṃ sad iti na saṃgacchata
          ityādinākṣepapuraḥsaraṃ sanakādipratyakṣa<note>
            <p><hi rendition="simple:italic">sanakādipratyakṣa</hi> ]; <hi rendition="simple:italic"
                >sanakādipratyakṣaṃ</hi> A, ASS, IV.</p>
          </note> — sahasraśīrṣā puruṣaḥ ityādiśruti —</p>
        <quote>
          <p>tam adbhutaṃ bālakam ambujekṣaṇaṃ caturbhujaṃ śaṅkhagadādyudāyudham/</p>
        </quote>
        <p>ityādipurāṇalakṣaṇena pramāṇatrayeṇa siddhaṃ nṛpañcānanāṅgaṃ katham asat syād iti/
          sadādīni viśeṣaṇāni garbhaśrīkāntamiśrair viṣṇusvāmicaraṇapariṇatāntaḥkaraṇaiḥ
          pratipāditāni/ tasmād asmadiṣṭadehanityatvam atyantādṛṣṭaṃ na bhavatīti puruṣārthakāmukaiḥ
          puruṣair eṣṭavyam/ ata evoktam —</p>
        <quote>
          <p>āyatanaṃ vidyānāṃ mūlaṃ dharmārthakāmamokṣāṇām/</p>
          <p>śreyaḥ paraṃ kim anyac charīram ajarāmaraṃ vihāyaikam// iti/</p>
        </quote>

        <label>[l. 9.106]</label>

        <p>ajarāmarīkaraṇasamarthaś ca rasendra eva/ tad āha —</p>
        <quote>
          <p>eko ’sau rasarājaḥ śarīram ajarāmaraṃ kurute/ iti/</p>
        </quote>

        <label>[l. 9.108]</label>

        <p>kiṃ varṇyate rasasya māhātmyam/ darśanasparśanādināpi mahat phalaṃ bhavati/ tad uktaṃ
          rasārṇave —</p>
        <quote>
          <p>darśanāt sparśanāt tasya bhakṣaṇāt smaraṇād api//</p>
          <p>pūjanād rasadānāc ca dṛśyate ṣaḍvidhaṃ phalam//</p>
          <p>kedārādīni liṅgāni pṛthivyāṃ yāni kānicit//</p>
          <p>tāni dṛṣṭvā tu yat puṇyaṃ tat puṇyaṃ rasadarśanāt/ ityādinā/</p>
        </quote>

        <label>[l. 9.114]</label>

        <p>anyatrāpi —</p>
        <quote>
          <p>kāśyādisarvaliṅgebhyo rasaliṅgārcanāc chivaḥ/</p>
          <p>prāpyate yena tal liṅgaṃ bhogārogyāmṛtapradam// iti/</p>
        </quote>

        <label>[l. 9. 117]</label>

        <p>rasanindāyāḥ pratyavāyo ’pi darśitaḥ —</p>
        <quote>
          <p>pramādād rasanindāyāḥ śrutāv enaṃ smaret sudhīḥ/</p>
          <p>drāk tyajen nindakaṃ nityaṃ nindayā pūritāśubham// iti/</p>
        </quote>

        <label>[l. 9.120]</label>

        <p>tasmād asmaduktayā rītyā divyaṃ dehaṃ saṃpādya yogābhyāsavaśāt paratattve dṛṣṭe
          puruṣārthaprāptir bhavati/ tadā —</p>
        <quote>
          <p>bhrūyugamadhyagataṃ yac chikhividyutsūryavaj jagadbhāsi/</p>
          <p>keṣāṃcit puṇyadṛśām unmīlati cinmayaṃ jyotiḥ//</p>
          <p>paramānandaikarasaṃ paramaṃ jyotiḥsvabhāvam avikalpam/</p>
          <p>vigalitasakalakleśaṃ jñeyaṃ śāntaṃ svasaṃvedyam/</p>
          <p>tasminn ādhāya manaḥ sphurad akhilaṃ cinmayaṃ jagat paśyan/</p>
          <p>utsannakarmabandho brahmatvam ihaiva cāpnoti//</p>
        </quote>

        <label>[l. 9.129]</label>

        <p>śrutiś ca — raso vai saḥ/ rasaṃ hy evāyaṃ labdhvānandī bhavati iti/ tad itthaṃ
          bhavadainyaduḥkhabharataraṇopāyo rasa eveti siddham/ tathā ca rasasya parabrahmaṇā sāmyam
          iti pratipādakaḥ ślokaḥ —</p>
        <quote>
          <p>yaḥ syāt prāvaraṇāvimocanadhiyāṃ sādhyaḥ prakṛtyā punaḥ</p>
          <p>saṃpannaḥ sahate na dīvyati paraṃ vaiśvānare jāgrati/</p>
          <p>jñāto yady aparaṃ na vedayati ca svasmāt svayaṃ dyotate</p>
          <p>yo brahmaiva<note>
              <p><hi rendition="simple:italic">brahmaiva</hi> ] ASS, IV; <hi
                  rendition="simple:italic">brahmeva</hi> A.</p>
            </note> sa dainyasaṃsṛtibhayāt pāyād asau pāradaḥ// iti//</p>
        </quote>
        <trailer>iti sarvadarśanasaṃgrahe raseśvaradarśanam<note>
            <p><hi rendition="simple:italic">raseśvaradarśanam</hi> ]; <hi rendition="simple:italic"
                >raseśvaradaṛśanam</hi> A.</p>
          </note></trailer>
      </div>


      <div>
        <head>[athaulūkyadarśanam //10//]</head>

        <label>[l. 10.1]</label>

        <p>iha khalu nikhilaprekṣāvān nisargapratikūlavedanīyatayā nikhilātmasaṃvedanasiddhaṃ
          duḥkhaṃ jihāsus taddhānopāyaṃ jijnāsuḥ parameśvarasākṣātkāram upāyam ākalayati/</p>
        <quote>
          <p>yadā carmavad ākāśaṃ veṣṭayiṣyanti mānavāḥ/</p>
          <p>tadā śivam avijñāya duḥkhasyānto bhaviṣyati//</p>
        </quote>
        <p>ityādivacananicayaprāmāṇyāt/ parameśvarasākṣātkāraś ca śravaṇamananabhāvanābhir
          bhāvanīyaḥ/ yad āha —</p>
        <quote>
          <p>āgamenānumānena dhyānābhyāsabalena ca/</p>
          <p>tridhā prakalpayan prajñāṃ labhate yogam uttamam// iti/</p>
        </quote>

        <label>[l. 10.10]</label>

        <p>tatra mananam anumānādhīnam/ anumānaṃ ca vyāptijñānādhīnam/ vyāptijñānaṃ ca
          padārthavivekasāpekṣam/ ataḥ padārthaṣaṭkam athāto dharmaṃ vyākhyāsyāmaḥ ityādikāyāṃ
          daśalakṣaṇyāṃ kaṇabhakṣeṇa bhagavatā vyavasthāpitam/</p>

        <label>[l. 10.14]</label>

        <p>tatrāhnikadvayātmake prathame ’dhyāye samavetāśeṣapadārthakathanam akāri/ tatrāpi
          prathamāhnike jātimannirūpaṇam/ dvitīyāhnike jātiviśeṣayor nirūpaṇam/ āhnikadvayayukte
          dvitīye ’dhyāye dravyanirūpaṇam/ tatrāpi prathamāhnike bhūtaviśeṣalakṣaṇam/ dvitīye
          dikkālapratipādanam/ āhnikadvayayukte tṛtīya ātmāntaḥkaraṇalakṣaṇam/ tatrāpy ātmalakṣaṇaṃ
          prathame/ dvitīye ’ntaḥkaraṇalakṣaṇam/ āhnikadvayayukte caturthe
          śarīratadupayogivivecanam/ atrāpi prathame tadupayogivivecanam/ dvitīye śarīravivecanam/
          āhnikadvayavati pañcame karmapratipādanam/ tatrāpi prathame śarīrasaṃbandhikarmacintanam/
          dvitīye mānasakarmacintanam/ āhnikadvayaśālini ṣaṣṭhe śrautadharmanirūpaṇam/ tatrāpi
          prathame dānapratigrahadharmavivekaḥ/ dvitīye cāturāśramyocitadharmanirūpaṇam/ tathāvidhe
          saptame guṇasamavāyapratipādanam/ tatrāpi prathame buddhinirapekṣaguṇapratipādanam/
          dvitīye tatsāpekṣaguṇapratipādanaṃ samavāyapratipādanaṃ ca/ aṣṭame
          nirvikalpakasavikalpakapratyakṣapramāṇacintanam/ navame buddhiviśeṣapratipādanam/ daśame
          ’numānabhedapratipādanam/</p>

        <label>[l. 10.30]</label>

        <p>tatroddeśo lakṣaṇaṃ parīkṣā ceti trividhāsya śāstrasya pravṛttiḥ/ nanu vibhāgāpekṣayā
          cāturvidhye vaktavye kathaṃ traividhyam uktam iti cet — maivaṃ maṃsthāḥ/ vibhāgasya
          viśeṣoddeśarūpatvād uddeśa evāntarbhāvāt/ tatra dravyaguṇakarmasāmānyaviśeṣasamavāyā iti
          ṣaḍ eva te padārthā ity uddeśaḥ/ kim atra kramaniyame kāraṇam/ ucyate/
          samastapadārthāyatanatvena pradhānasya dravyasya prathamam uddeśaḥ/ anantaraṃ
          guṇatvopādhinā sakaladravyavṛtter guṇasya/ tadanu sāmānyavattvasāmyāt karmaṇaḥ/ paścāt
          tattritayāśritasya sāmānyasya/ tadanantaraṃ samavāyādhikaraṇasya viśeṣasya/ ante
          ’vaśiṣṭasya samavāyasyeti/</p>

        <label>[l. 10.39]</label>

        <p>nanu ṣaḍ eva padārthā iti kathaṃ kathyate/ abhāvasyāpi sadbhāvād iti cet — maivaṃ vocaḥ/
          nañarthānullikhitadhīviṣayatayā bhāvarūpatayā ṣaḍ eveti vivakṣitatvāt/ tathāpi kathaṃ ṣaḍ
          eveti niyama upapadyate/ vikalpānupapatteḥ/ tathā hi/ niyamavyavacchedyaṃ pramitaṃ na vā/
          pramitatve kathaṃ niṣedhaḥ/ apramitatve kathaṃtarām/ na hi kaścit prekṣāvān mūṣikaviṣāṇaṃ
          pratiṣeddhuṃ yatate/ tataś cānupapatter na niyama iti cet — maivaṃ bhāṣiṣṭhāḥ/ saptamatayā
          pramite ’ndhakārādau bhāvatvasya bhāvatayā pramite śaktisādṛśyādau saptamatvasya ca
          niṣedhād iti kṛtaṃ vistareṇa/</p>

        <label>[l. 10.47]</label>

        <p>tatra dravyāditritayasya dravyatvādijātir lakṣaṇam/ dravyatvaṃ nāma
          gaganāravindasamavetatve sati nityatve sati gandhāsamavetatvam/ guṇatvaṃ nāma
          samavāyikāraṇāsamavetāsamavāyikāraṇabhinnasamavetasatttāsākṣād- vyāpyajātiḥ/ karmatvaṃ
          nāma nityāsamavetatvasahitasattāsākṣādvyāpyajātiḥ/ sāmānyaṃ tu
          pradhvaṃsapratiyogitvarahitam anekasamavetam/ viśeṣo nāmānyonyābhāvavirodhisāmānyarahitaḥ
          samavetaḥ/ samavāyas tu samavāyarahitaḥ saṃbandha iti ṣaṇṇāṃ lakṣaṇāni vyavasthitāni/</p>

        <label>[l. 10.54]</label>

        <p>dravyaṃ navavidhaṃ pṛthivyaptejovāyvākāśakāladigātmamanāṃsīti/ tatra
          pṛthivyādicatuṣṭayasya pṛthivītvādijātir lakṣaṇam/ pṛthivītvaṃ nāma
          pākajarūpasamānādhikaraṇadravyatvasākṣādvyāpyajātiḥ/ aptvaṃ nāma saritsāgarasamavetatve
          sati jvalanāsamavetaṃ sāmānyam/ tejastvaṃ nāma candracāmīkarasamavetatve sati
          salilāsamavetaṃ sāmānyam/ vāyutvaṃ nāma tvagindriyasamavetadravyatvasākṣādvyāpyajātiḥ/
          ākāśakāladiśām ekaikatvād aparajātyabhāve pāribhāṣikyas tisraḥ saṃjñā bhavanti ākāśaḥ kālo
          dig iti/ saṃyogājanyajanyaviśeṣaguṇasamānādhikaraṇaviśeṣādhikaraṇam ākāśam/ vibhutve sati
          digasamavetaparatvāsamavāyikāraṇādhikaraṇaḥ kālaḥ/ akālatve saty aviśeṣaguṇā mahatī dik/
          ātmamanasor ātmatvamanastve/ ātmatvaṃ nāmāmūrtasamavetadravyatvāparajātiḥ/ manastvaṃ nāma
          dravyasamavāyikāraṇatvarahitāṇusamavetadravyatvāparajātiḥ/</p>

        <label>[l. 10.67]</label>

        <p>rūparasagandhasparśasaṃkhyāparimāṇapṛthaktvasaṃyogavibhāga-paratvāparatvabuddhisukhaduḥkhecchādveṣaprayatnāś
          ca kaṇṭhoktāḥ saptadaśa caśabdasamuccitā gurutvadravatvasnehasaṃskārādṛṣṭaśabdāḥ
          saptaivety evaṃ caturviṃśatir guṇāḥ/ tatra rūpādiśabdāntānāṃ rūpatvādijātir lakṣaṇam/
          rūpatvaṃ nāma nīlasamavetaguṇatvāparajātiḥ/ anayā diśā śiṣṭānāṃ lakṣaṇāni draṣṭavyāni/</p>

        <label>[l. 10.73]</label>

        <p>karma pañcavidham/ utkṣepaṇāpakṣepaṇākuñcanaprasāraṇagamanabhedāt/ bhramaṇarecanādīnāṃ
          gamana evāntarbhāvaḥ/ utkṣepaṇādīnām utkṣepaṇatvādijātir lakṣaṇam/ tatrotkṣepaṇatvaṃ
          nāmordhvadeśasaṃyogāsamavāyikāraṇasamavetakarmatvāparajātiḥ/ evam apakṣepaṇādīnāṃ<note>
            <p>°<hi rendition="simple:italic">kṣepaṇādīnāṃ</hi> ] IV; °<hi rendition="simple:italic"
                >kṣepaṇatvādīnāṃ</hi> A, ASS.</p>
          </note> lakṣaṇaṃ kartavyam/</p>

        <label>[l. 10.77]</label>

        <p>sāmānyaṃ dvividhaṃ param aparaṃ ca/ paraṃ sattā dravyaguṇasamavetā/ aparaṃ dravyatvādi/
          tallakṣaṇaṃ prāg evoktam/</p>

        <label>[l. 10.79]</label>

        <p>viśeṣāṇām anantatvāt samavāyasya caikatvād vibhāgo na saṃbhavati/ tallakṣaṇaṃ ca prāg
          evāvādi/</p>

        <label>[l. 10.81]</label>

        <quote>
          <p>dvitve ca pākajotpattau vibhāge ca vibhāgaje/</p>
          <p>yasya na skhalitā buddhis taṃ vai vaiśeṣikaṃ viduḥ//</p>
        </quote>
        <p>ity ābhāṇakasya sadbhāvād dvitvādyutpattiprakāraḥ pradarśyate/ tatra prathamam
          indriyārthasaṃnikarṣaḥ (1)/ tasmād ekatvasāmānyajñānam (2)/ tato ’pekṣābuddhiḥ (3)/ tato
          dvitvotpattiḥ (4)/ tato dvitvatvasāmānyajñānam (5)/ tasmād dvitvaguṇajñānam (6)/ tato dve
          dravye iti dhīḥ (7)/ tataḥ saṃskāraḥ/ tad āha —</p>
        <quote>
          <p>ādāv indriyasaṃnikarṣaghaṭanād ekatvasāmānyadhīr</p>
          <p>ekatvobhayagocarā matir ato dvitvaṃ tato jāyate/</p>
          <p>dvitvatvapramitis tato nu parato dvitvapramānantaraṃ</p>
          <p>dve dravye iti dhīr iyaṃ nigaditā dvitvodayaprakriyā// iti/</p>
        </quote>
        <p>dvitvāder apekṣābuddhijanyatve kiṃ pramāṇam/ atrāhur ācāryāḥ — apekṣābuddhir dvitvāder
          utpādikā bhavitum arhati/ vyañjakatvānupapattau tenānuvidhīyamānatvāt/ śabdaṃ prati
          saṃyogavad iti/ vayaṃ tu brūmaḥ — dvitvādikam ekatvadvayaviṣayānityabuddhivyaṅgyaṃ na
          bhavati anekāśritaguṇatvāt pṛthaktvādivad iti/</p>

        <label>[l. 10.97]</label>

        <p>nivṛttikramo nirūpyate — apekṣābuddhita ekatvasāmānyajñānasya dvitvotpattisamakālaṃ
          nivṛttiḥ/ apekṣābuddher dvitvatvasāmānyajñānād dvitvaguṇabuddhisamasamayam/
          dvitvasyāpekṣābuddhinivṛtter dravyabuddhisamakālam/ guṇabuddher dravyabuddhitaḥ
          saṃskārotpattisamakālam/ dravyabuddhes tadanantaraṃ saṃskārād iti/</p>
        <p>tathā ca saṃgrahaślokāḥ —</p>
        <quote>
          <p>ādāv apekṣābuddhyā hi naśyed ekatvajātidhīḥ/</p>
          <p>dvitvodayasamaṃ paścāt sā ca tajjātibuddhitaḥ//</p>
          <p>dvitvākhyaguṇadhīkāle tato dvitvaṃ nivartate/</p>
          <p>apekṣābuddhināśena dravyadhījanmakālataḥ//</p>
          <p>guṇabuddhir dravyabuddhyā saṃskārotpattikālataḥ/</p>
          <p>dravyabuddhiś ca saṃskārād iti nāśakramo mataḥ// iti/</p>
        </quote>

        <label>[l. 10.108]</label>

        <p>buddher buddhyantaravināśyatve saṃskāravināśyatve ca pramāṇam — vivādādhyāsitāni jñānāny
          uttarottarakāryavināśyāni kṣaṇikavibhuviśeṣaguṇatvāc chabdavat/ kvacid
          dravyārambhakasaṃyogapratidvandvivibhāgajanakakarmasamakālam
          ekatvasāmānyacintayāśrayanivṛtter eva dvitvanivṛttiḥ/ karmasamakālam apekṣābuddhicintanād
          ubhābhyām iti/ saṃkṣepaḥ/</p>
        <p>apekṣābuddhir nāma vināśakavināśapratiyoginī buddhir iti boddhavyam/</p>

        <label>[l. 10.114]</label>

        <p>atha dvyaṇukanāśam ārabhya katibhiḥ kṣaṇaiḥ punar anyad dvyaṇukam utpadya rūpādimad
          bhavatīti jijñāsāyām utpattiprakāraḥ kathyate — nodanādikrameṇa dvyaṇukanāśaḥ/ naṣṭe
          dvyaṇuke paramāṇāv agnisaṃyogāc chyāmādīnāṃ nivṛttiḥ/ nivṛtteṣu śyāmādiṣu punar anyasmād
          agnisaṃyogād raktādīnām utpattiḥ/ utpanneṣu raktādiṣv adṛṣṭavadātmasaṃyogāt paramāṇau
          dravyārambhaṇāya kriyā/ tayā pūrvadeśād vibhāgaḥ/ vibhāgena pūrvadeśasaṃyoganivṛttiḥ/
          tasmin nivṛtte paramāṇvantareṇa saṃyogotpattiḥ/ saṃyuktābhyāṃ paramāṇubhyāṃ
          dvyaṇukārambhaḥ/ ārabdhe dvyaṇuke kāraṇaguṇādibhyaḥ kāryaguṇādīnāṃ rūpādīnām utpattir iti
          yathākramaṃ nava kṣaṇāḥ/ daśakṣaṇādiprakārāntaraṃ vistarabhayān neha pratanyate/ itthaṃ
          pīlupākaprakriyā/ piṭharapākaprakriyā naiyāyikadhīsaṃmatā/</p>

        <label>[l. 10.125]</label>

        <p>vibhāgajavibhāgo dvividhaḥ — kāraṇamātravibhāgajaḥ kāraṇākāraṇavibhāgajaś ca/ tatra
          prathamaḥ kathyate — kāryavyāpte kāraṇe karmotpannaṃ yadāvayavāntarād vibhāgaṃ vidhatte na
          tadākāśādideśād vibhāgaḥ/ yadā tv ākāśādideśād vibhāgo na tadāvayavāntarād iti
          sthitiniyamaḥ/ karmaṇo gaganavibhāgākartṛtvasya
          dravyārambhakasaṃyogavirodhivibhāgārambhakatvena dhūmasya dhūmadhvajavargeṇeva
          vyabhicārānupalambhāt/ tataś cāvayavakarmāvayavāntarād eva vibhāgaṃ karoti nākāśādideśāt/
          tasmād vibhāgād dravyārambhakasaṃyoganivṛttiḥ/ tataḥ kāraṇābhāvāt kāryābhāva iti nyāyād
          avayavinivṛttiḥ/ nivṛtte ’vayavini tatkāraṇayor avayavayor vartamāno vibhāgaḥ
          kāryavināśaviśiṣṭaṃ kālaṃ svatantraṃ vāvayavam apekṣya sakriyasyaivāvayavasya
          kāryasaṃyuktād ākāśadeśād vibhāgam ārabhate na niṣkriyasya/ kāraṇābhāvāt/</p>
        <p>dvitīyas tu haste karmotpannam avayavāntarād vibhāgaṃ akurvad<note>
            <p><hi rendition="simple:italic">akurvad ];</hi>
              <hi rendition="simple:italic">kurvad A</hi>.</p>
          </note> ākāśādideśebhyo vibhāgān ārabhate/ te kāraṇākāraṇavibhāgāḥ karma yāṃ diśaṃ prati
          kāryārambhābhimukhaṃ tām apekṣya kāryākāryavibhāgam ārabhante/ yathā hastākāśavibhāgāc
          charīrākāśavibhāgaḥ/ na cāsau śarīrakriyākāryaḥ/ tadā tasya niṣkriyatvāt/ nāpi
          hastakriyākāryaḥ vyadhikaraṇasya karmaṇo vibhāgakartṛtvānupapatteḥ/ ataḥ pāriśeṣyāt
          kāraṇākāraṇavibhāgas tasya kāraṇam aṅgīkaraṇīyam/</p>

        <label>[l. 10.144]</label>

        <p>yad avādy andhakārādau bhāvatvaṃ niṣidhyata iti tad asaṃgatam/ tatra caturdhā
          vivādasaṃbhavāt/ tathā hi/ dravyaṃ tama iti bhāṭṭā vedāntinaś ca bhaṇanti/ āropitaṃ
          nīlarūpam iti śridharācāryāḥ/ ālokajñānābhāvaḥ iti prābhāraikadeśinaḥ/ ālokābhāva iti
          naiyāyikādaya iti cet</p>
        <p>tatra dravyatvapakṣo na ghaṭate/ vikalpānupapatteḥ/ dravyaṃ bhavadandhakārākhyaṃ
          pṛthivyādyanyatamam anyad vā/ nādyaḥ/ yatrāntarbhāvo 'sya tasya yāvanto guṇās
          tāvadguṇakatvaprasaṅgāt/ na dvitīyaḥ/ nirguṇasya tasya dravyatvāsaṃbhavena
          dravyāntaratvasya sutarām asaṃbhavāt/</p>
        <p>nanu tamālaśyāmalatvenopalabhyamānaṃ tamaḥ kathaṃ nirguṇaṃ syād iti cet</p>
        <p>tad asāram/</p>

        <label>[l. 10.153]</label>

        <p>gandhādivyāptasya nīlarūpasya tannivṛttau nivṛtteḥ/</p>
        <p>atha nīlaṃ tama iti gateḥ kā gatir iti cet</p>
        <p>nīlaṃ nabha itivad bhrāntir evety alaṃ vṛddhavīvadhayā/ ata eva nāropitarūpaṃ tamaḥ/
          adhiṣṭhānapratyayam antareṇāropāyogāt/ bāhyālokasahakārirahitasya cakṣuṣo rūpārope
          sāmarthyānupalambhāc ca/ na cāyam acākṣuṣaḥ pratyayaḥ/ tadanuvidhānasyānanyathāsiddhatvāt/
          ata eva nālokajñānābhāvaḥ/ abhāvasya pratiyogigrāhakendriyagrāhyatvaniyamena
          mānasatvaprasaṅgāt/ tasmād ālokābhāva eva tamaḥ/</p>
        <p>na ca vidhipratyayavedyatvenābhāvatvāyoga iti sāmpratam/ pralayavināśāvasānādiṣu
          vyabhicārāt/ na cābhāve bhāvadharmādhyāropo durupapādaḥ/ duḥkhābhāve sukhatvāropasya
          saṃyogābhāve vibhāgatvābhimānasya ca dṛṣṭatvāt/</p>
        <p>na cālokābhāvasya ghaṭādyabhāvavad
          rūpavadabhāvatvenālokasāpekṣacakṣurjanyajñānaviṣayatvaṃ syād ity eṣitavyam/ yadgrahe
          yadapekṣaṃ cakṣus tadabhāvagrahe 'pi tad apekṣata iti nyāyenālokagraha ālokāpekṣāyā
          abhāvena tadabhāvagrahe 'pi tadapekṣāyā abhāvāt/</p>
        <p>na cādhikaraṇagrahaṇāvaśyaṃbhāvaḥ/ abhāvapratītāv adhikaraṇagrahaṇāvaśyaṃbhāvānaṅgīkārāt/
          aparathā nivṛttaḥ kolāhala iti śabdapradhvaṃsaḥ pratyakṣo na syād iti aprāmāṇikaṃ
          paravacanam/ tat sarvam abhisaṃdhāya bhagavān kaṇādaḥ praṇināya sūtraṃ
          dravyaguṇakarmaniṣpattivaidharmyād abhāvas tamaḥ iti</p>

        <label>[l. 10.172]</label>

        <p>abhāvas tu niṣedhamukhapramāṇagamyaḥ saptamo nirūpyate — sa cāsamavāyatve saty
          asamavāyaḥ/ saṃkṣepato dvividhaḥ/ saṃsargābhāvānyonyābhāvabhedāt/ saṃsargābhāvo 'pi
          trividhaḥ/ prākpradhvaṃsātyantābhāvabhedāt/ tatrānityo 'nāditamaḥ prāgabhāvaḥ/ utpattimān
          avināśī pradhvaṃsaḥ/ pratiyogyāśrayo 'bhāvo 'tyantābhāvaḥ/ atyantābhāvavyatiriktatve saty
          anavadhir abhāvo anyonyābhāvaḥ/</p>
        <p>nanv anyonyābhāva evātyantābhāva iti cet</p>
        <p>aho rājamārga eva bhramaḥ/ anyonyābhāvo hi tādātmyapratiyogikaḥ pratiṣedhaḥ/ yathā ghataḥ
          paṭātmā na bhavatīti/ saṃsargapratiyogikaḥ pratiṣedho 'tyantābhāvaḥ/ yathā vāyau
          rūpasaṃbandho nāstīti/ na cāsya puruṣārthaupayikatvaṃ nāstīty āśaṅkanīyam/
          duḥkhātyantocchedāparaparyāyaniḥśreyasarūpatvena paramapuruṣārthatvāt//</p>

        <label>[l. 10.183]</label>

        <trailer>iti sarvadarśanasaṃgrahe aulūkyadarśanam//</trailer>
      </div>

      <div>

        <head>[athākṣapādadarśanam //11//]</head>


        <label>[l. 11.1]</label>

        <p>tattvajñānād duḥkhātyantocchedalakṣaṇaṃ niḥśreyasaṃ bhavatīti samānatantre 'pi
          pratipāditam/ tad āha sūtrakāraḥ — pramāṇaprameyetyāditattvajñānān niḥśreyasādhigama iti/
          idaṃ nyāyaśāstrasyādimaṃ sūtram/ nyāyaśāstraṃ ca pañcādhyāyātmakam/ tatra pratyadhyāyam
          āhnikadvayam/ tatra prathamādhyāyasya prathamāhnike bhagavatā gautamena
          pramāṇādipadārthanavakalakṣaṇanirūpaṇaṃ vidhāya dvitīye
          vādādisaptapadārthalakṣaṇanirūpaṇaṃ kṛtam/ dvitīyasya prathame saṃśayaparīkṣaṇaṃ
          pramāṇacatuṣṭayāprāmāṇyaśaṅkānirākaraṇam/ dvitīye 'rthāpattyāder antarbhāvanirūpaṇam/
          tṛtīyasya prathama ātmaśarīrendriyārthaparīkṣaṇam/ dvitīye buddhimanaḥparīkṣaṇam/
          caturthasya prathame pravṛttidoṣapretyabhāvaphaladuḥkhāpavargaparīkṣaṇam/ dvitīye
          doṣanimittakatvanirūpaṇam avayavyādinirūpaṇaṃ ca/ pañcamasya prathame jātibhedanirūpaṇam/
          dvitīye nigrahasthānabhedanirūpaṇam/</p>

        <label>[l. 11.14]</label>

        <p>mānādhīnā meyasiddhir iti nyāyena pramāṇasya prathamam uddeśe tadanusāreṇa lakṣaṇasya
          kathanīyatayā prathamoddiṣṭasya pramāṇasya prathamaṃ lakṣaṇaṃ kathyate —
          sādhanāśrayāvyatiriktatve sati pramāvyāptaṃ pramāṇam/ evaṃ ca pratitantrasiddhāntasiddhaṃ
          parameśvaraprāmāṇyaṃ saṃgṛhītaṃ bhavati/ yad acakathat sūtrakāraḥ —
          mantrāyurvedaprāmāṇyavac ca tatprāmāṇyam āptaprāmāṇyāt iti/ tathā ca
          nyāyanayapārāvārapāradṛśvā viśvavikhyātakīrtir udayanācāryo 'pi nyāyakusumāñjalau caturthe
          stabake —</p>
        <quote>
          <p>mitiḥ samyakparicchittis tadvattā ca pramātṛtā/</p>
          <p>tadayogavyavacchedaḥ prāmāṇyaṃ gautame mate// iti/</p>
          <p>sākṣātkāriṇi nityayogini paradvārānapekṣasthitau</p>
          <p>bhūtārthānubhave niviṣṭanikhilaprastāvivastukramaḥ/</p>
          <p>leśādṛṣṭinimittaduṣṭivigamaprabhraṣṭaśaṅkātuṣaḥ</p>
          <p>śaṅkonmeṣakalaṅkibhiḥ kim aparais tan me pramāṇaṃ śivaḥ// iti/</p>
        </quote>
        <p>tac caturvidhaṃ pratyakṣānumānopamānaśabdabhedāt/</p>

        <label>[l. 11.30]</label>

        <p>pramāyāṃ yad dhi pratibhāsate tat prameyam/ tac ca dvādaśaprakāram —
          ātmaśarīrendriyārthabuddhimanaḥpravṛttidoṣapretyabhāvaphala-duḥkhāpavargabhedāt/</p>

        <label>[l. 11.33]</label>

        <p>anavadhāraṇātmakaṃ jñānaṃ saṃśayaḥ/ sa trividhaḥ/
          sādhāraṇadharmāsādhāraṇadharmavipratipattilakṣaṇabhedāt/</p>

        <label>[l. 11.35]</label>

        <p>yam adhikṛtya pravartante puruṣās tat prayojanam/ tad dvividham/ dṛṣṭādṛṣṭabhedāt/</p>

        <label>[l. 11.37]</label>

        <p>vyāptisaṃvedanabhūmir dṛṣṭāntaḥ/ sa dvividhaḥ/ sādharmyavaidharmyabhedāt/</p>

        <label>[l. 11.38]</label>

        <p>prāmāṇikatvenābhyupagato 'rthaḥ siddhāntaḥ/ sa caturvidhaḥ/
          sarvatantrapratitantrādhikaraṇābhyupagamabhedāt/</p>

        <label>[l. 11.40]</label>

        <p>parārthānumānavākyaikadeśo 'vayavaḥ/ sa pañcavidhaḥ/
          pratijñāhetūdāharaṇopanayanigamanabhedāt/</p>

        <label>[l. 11.42]</label>

        <p>vyāpyāropeṇa vyāpakāropas tarkaḥ/ sa caikādaśavidhaḥ/
          vyāghātātmāśrayetaretarāśrayacakrakāśrayānavasthāpratibandhikalpanākalpa-nālāghavakalpanāgauravotsargāpavādavaijātyabhedāt/</p>

        <label>[l. 11.45]</label>

        <p>yathārthānubhavaparyāyā pramitir nirṇayaḥ/ sa caturvidhaḥ/
          sākṣātkṛtyanumityupamitiśābdabhedāt/</p>

        <label>[l. 11.47]</label>

        <p>tattvanirṇayaphalaḥ kathāviśeṣo vādaḥ/ ubhayasādhanavatī vijigīṣukathā jalpaḥ/
          svapakṣasthāpanahīnaḥ kathāviśeṣo vitaṇḍā/ kathā nāma vādiprativādinoḥ
          pakṣapratipakṣaparigrahaḥ/</p>

        <label>[l. 11.50]</label>

        <p>asādhako hetutvenābhimato hetvābhāsaḥ/ sa pañcavidhaḥ/
          savyabhicāraviruddhaprakaraṇasamasādhyasamātītakālabhedāt/</p>

        <label>[l. 11.52]</label>

        <p>śabdavṛttivyatyayena pratiṣedhahetuś chalam/ tat trividham/
          abhidhānatātparyopacāravṛttivyatyayabhedāt/</p>

        <label>[l. 11.54]</label>

        <p>svavyāghātakam uttaraṃ jātiḥ/ sā caturviṃśatividhā/ sādharmyavai-dharmyotkarṣāpakarṣavarṇyāvarṇyavikalpasādhyaprāptyaprāptiprasaṅgaprati-dṛṣṭāntānutpattisaṃśayaprakaraṇāhetv<note>
            <p>°<hi rendition="simple:italic">prakaraṇāhetv</hi>° ] IV; °<hi
                rendition="simple:italic">prakaraṇahetv</hi>° A.</p>
          </note>arthāpattyaviśeṣopapattyupalabdhy-anupalabdhinityānityakāryasamabhedāt/</p>

        <label>[l. 11.58]</label>

        <p>parājayanimittaṃ nigrahasthānam/ tad dvāviṃśatiprakāram/
          pratijñāhāni-pratijñāntarapratijñāvirodhapratijñāsaṃnyāsahetvantarārthāntara-nirarthakāvijñātārthāpārthakāprāptakālanyūnādhika-punaruktānanubhāṣaṇājñānāpratibhāvikṣepamatānujñāparyanuyojyopekṣaṇa-niranuyojyānuyogāpasiddhāntahetvābhāsabhedāt/</p>

        <label>[l. 11.63]</label>

        <p>atra sarvāntargaṇikas tu viśeṣas tatra śāstre vispaṣṭo 'pi vistarabhiyā na
          prastūyate/</p>

        <label>[l. 11.65]</label>

        <p>nanu pramāṇādipadārthaṣoḍaśake pratipādyamāne katham idaṃ nyāyaśāstram iti vyapadiśyate/
          satyam/ tathāpy asādhāraṇyena vyapadeśā bhavantīti nyāyena nyāyasya
          parārthānumānāparaparyāyasya sakalavidyānugrāhakatayā sarvakarmānuṣṭhānasādhanatayā
          pradhānatvena tathā vyapadeśo yujyate/ tathābhāṇi sarvajñena so 'yaṃ paramo nyāyo
          vipratipannapuruṣaṃ prati pratipādakatvāt/ tathā pravṛttihetutvāc ca iti/ pakṣilasvāminā
          ca seyam ānvīkṣikī vidyā pramāṇādibhiḥ padārthaiḥ pravibhajyamānā —</p>
        <quote>
          <p>pradīpaḥ sarvavidyānām upāyaḥ sarvakarmaṇām/</p>
          <p>āśrayaḥ sarvadharmāṇāṃ vidyoddeśe parīkṣitā// iti/</p>
        </quote>

        <label>[l. 11.76]</label>

        <p>nanu tattvajñānān niḥśresayaṃ bhavatīty uktam/ tatra kiṃ tattvajñānād anantaram eva
          niḥśresayaṃ saṃpadyate/ nety ucyate/ kiṃ tu tattvajñānād
          duḥkhajanmapravṛttidoṣamithyājñānānām uttarottarāpāye tadanantarāpāyād apavarga iti/ tatra
          mithyājñānaṃ nāmānātmani dehādāv ātmabuddhiḥ/ tadanukūleṣu rāgaḥ/ tatpratikūleṣu dveṣaḥ/
          vastutas tv ātmanaḥ pratikūlam anukūlaṃ vā na kiṃcid vastv asti/ parasparānubandhitvāc ca
          rāgādīnāṃ mūḍho rajyati rakto muhyati mūḍhaḥ kupyati kupito muhyatīti/ tatas tair doṣaiḥ
          preritaḥ prāṇī pratiṣiddhāni śarīreṇa hiṃsāsteyādīny ācarati/ vācā anṛtādīni/ manasā
          paradrohādīni/ seyaṃ pāparūpā pravṛttir adharmaḥ/ śarīreṇa praśastāni
          dānaparaparitrāṇādīni/ vācā hitasatyādīni/ manasā ajighāṃsādīni/ seyaṃ puṇyarūpā pravṛttir
          dharmaḥ/ seyam ubhayī pravṛttiḥ/ tataḥ svānurūpaṃ praśastaṃ ninditaṃ vā janma punaḥ
          śarīrādeḥ prādurbhāvaḥ/ tasmin sati pratikūlavedanīyatayā bādhanātmakaṃ duḥkhaṃ bhavati/
          [na hy apravṛttasya duḥkhaṃ pratyāpadyata iti kaścit prapadyate/]<note>
            <p>This sentence is missing in IV p. 115.</p>
          </note> ta ime mithyājñānādayo duḥkhāntā avicchedena pravartamānāḥ saṃsāraśabdārtho
          ghaṭīcakravan niravadhir anuvartate/ yadā kaścit puruṣadhaureyaḥ
          purākṛtasukṛtaparipākavaśād ācāryopadeśena sarvam idaṃ duḥkhāyatanaṃ duḥkhānuṣaktaṃ ca
          paśyati tadā tat sarvaṃ heyatvena budhyate/ tatas tannirvartakam avidyādi nivartayitum
          icchati/ tannivṛttyupāyaś ca tattvajñānam iti/ kasyacic catasṛbhir vibhaktaṃ prameyaṃ
          bhāvayataḥ samyagdarśanapadavedanīyatayā tattvajñānaṃ jāyate/ tattvajñānān mithyājñānam
          apaiti/ mithyājñānāpāye doṣā apayānti/ doṣāpāye pravṛttir apaiti/ pravṛttyapāye
          janmāpaiti/ janmāpāye duḥkham atyantaṃ nivartate/ sātyantikī duḥkhanivṛttir apavargaḥ/
          nivṛtter ātyantikatvaṃ nāma nivartyasajātīyasya punas tatrānutpāda iti/ tathā ca
          pāramarṣaṃ sūtram — duḥkhajanmapravṛttidoṣamithyājñānānām uttarottarāpāye tadanantarāpāyād
          apavargaḥ iti/</p>

        <label>[l. 11.103]</label>

        <p>nanu duḥkhātyantocchedo 'pavarga ity etad adyāpi kaphoṇiguḍāyitaṃ vartate/ tat kathaṃ
          siddhavatkṛtya vyavahriyate iti cet —</p>
        <p>maivam/ sarveṣāṃ mokṣavādinām apavargadaśāyām ātyantikī duḥkhanivṛttir astīty asyārthasya
          sarvatantrasiddhāntasiddhatayā ghaṇṭāpathatvāt/</p>
        <p>tathā hi — ātmocchedo mokṣa iti mādhyamikamate duḥkhocchedo 'stīty etāvat tāvad avivādam/
          atha manyethāḥ — śarīrādivad ātmāpi duḥkhahetutvād ucchedya iti tan na saṃgacchate/
          vikalpānupapatteḥ/ kim ātmā jñānasaṃtāno vivakṣitas tadatirikto vā/ prathame na
          vipratipattiḥ/ kaḥ khalv anukūlam ācarati pratikūlam ācaret/ dvitīye tasya nityatve
          nivṛttir aśakyavidhānaiva/ anityatve pravṛttyanupapattiḥ/ vyavahārānupapattiś cādhikaṃ
          dūṣaṇam/ na khalu kaścit prekṣāvān ātmanas tu kāmāya sarvaṃ priyaṃ bhavatīti sarvataḥ
          priyatamasyātmanaḥ samucchedāya prayatate/ sarvo hi prāṇī sati dharmiṇi mukta iti
          vyavaharati nanu/</p>
        <p>dharminivṛttau nirmalajñānodayo mahodaya iti vijñānavādivāde sāmagryabhāvaḥ
          sāmānādhikaraṇyānupapattiś ca/ bhāvanācatuṣṭayaṃ hi tasya kāraṇam abhīṣṭam/ tac ca
          kṣaṇabhaṅgapakṣe sthiraikādhārāsaṃbhavāl laṅghanābhyāsādivad anāsāditaprakarṣaṃ na sphuṭam
          abhijñānam abhijanayituṃ prabhavati/ sopaplavasya jñānasaṃtānasya baddhatve nirupaplavasya
          ca muktatve yo baddhaḥ sa eva mukta iti sāmānādhikaraṇyaṃ na saṃgacchate/</p>
        <p>āvaraṇamuktir muktir iti jainajanābhimato 'pi mārgo na nisargato nirargalaḥ/ aṅga bhavān
          pṛṣṭo vyācaṣṭām kim āvaraṇam/ dharmādharmabhrāntaya iti cet — iṣṭam eva/ atha deham
          evāvaraṇam/ tathā ca tannivṛttau pañjarān muktasya śukasyevātmanaḥ satatordhvagamanaṃ
          muktir iti cet — tadā vaktavyam/ kim ayam ātmā mūrto 'mūrto vā/ prathame niravayavaḥ
          sāvayavo vā/ niravayavatve niravayavo mūrtaḥ paramāṇur iti paramāṇulakṣaṇāpattyā
          paramāṇudharmavad ātmadharmāṇām atīndriyatvaṃ prasajyeta/ sāvayavatve yat sāvayavaṃ tad
          anityam iti pratibandhabalenānityatvāpattau kṛtapraṇāśākṛtābhyāgamau niṣpratibandhau
          prasaretām/ amūrtatve gamanam anupapannam eva/ calanātmikāyāḥ kriyāyā
          mūrtatvapratibandhāt/</p>
        <p>pāratantryaṃ bandhaḥ svātantryaṃ mokṣa iti cārvākapakṣe 'pi svātantryaṃ duḥkhanivṛttiś
          cet — avivādaḥ/ aiśvaryaṃ cet — sātiśayatayā sadṛkṣatayā ca prekṣāvatāṃ nābhimatam/</p>
        <p>prakṛtipuruṣānyatvakhyātau prakṛtyuparame puruṣasya svarūpeṇāvasthānaṃ muktir iti
          sāṃkhyākhyāte 'pi pakṣe duḥkhocchedo 'sty eva/ vivekajñānaṃ puruṣāśrayaṃ prakṛtyāśrayaṃ
          vety etāvad avaśiṣyate/ tatra puruṣāśrayam iti na śliṣyate/ puruṣasya
          kauṭasthyāvasthānanirodhāpātāt/ nāpi prakṛtir āśrayaḥ<note>
            <p><hi rendition="simple:italic">prakṛtir āśrayaḥ</hi> ]; <hi rendition="simple:italic"
                >prakṛtyāśrayaḥ</hi> ASS, IV, A. The masculine compound <hi
                rendition="simple:italic">prakṛtyāśrayaḥ</hi> (in all editions) makes no sense. The
              preceding context favors neuter <hi rendition="simple:italic">prakṛtyāśrayam</hi>.
              However, since there is a back reference to feminine <hi rendition="simple:italic"
                >prakṛti</hi> in the immediately following sentence, I have accepted the reading <hi
                rendition="simple:italic">prakṛtirāśrayaḥ.</hi></p>
          </note>/ acetanatvāt tasyāḥ/ kiṃ ca prakṛtiḥ pravṛttisvabhāvā nivṛttisvabhāvā vā/ ādye
          'nirmokṣaḥ/ svabhāvasyānapāyāt/ dvitīye saṃprati saṃsāro 'stam iyāt/</p>
        <p>nityaniratiśayasukhābhivyaktir muktir iti bhaṭṭasarvajñādyabhimate 'pi duḥkhanivṛttir
          abhimataiva/ paraṃ tu nityasukhaṃ na pramāṇapaddhatim adhyāste/ śrutis tatra pramāṇam iti
          cet — na/ yogyānupalabdhibādhite tadanavakāśāt/ avakāśe vā grāvaplave 'pi
          tathābhāvaprasaṅgāt/</p>

        <label>[l. 11.144]</label>

        <p>nanu sukhābhivyaktir muktir iti pakṣaṃ parityajya duḥkhanivṛttir eva muktir iti svīkāraḥ
          kṣīraṃ vihāyārocakagrastasya sauvīrarucim anubhāvayatīti cet — tad etan nāṭakapakṣapatitaṃ
          tvadvaca ity upekṣyate/ sukhasya sātiśayatayā sadṛkṣatayā bahupratyanīkākrāntatayā
          sādhanaprārthanaparikliṣṭatayā ca duḥkhāvinābhūtatvena viṣānuṣaktamadhuvad
          duḥkhapakṣanikṣepāt/ nanv ekam anusaṃdhitsato 'paraṃ pracyavata iti nyāyena duḥkhavat
          sukham apy ucchidyata ity akāmyo 'yam pakṣa iti cet — maivaṃ maṃsthāḥ/ sukhasaṃpādane
          duḥkhasādhanabāhulyānuṣaṅganiyamena taptāyaḥpiṇḍe tapanīyabuddhyā pravartamānena
          sāmyāpātāt/ tathā hi nyāyopārjiteṣu viṣayeṣu kiyantaḥ sukhakhadyotāḥ kiyanti
          duḥkhadurdināni/ anyāyopārjiteṣu tu yad bhaviṣyati tan manasāpi cintayituṃ na śakyam iti/
          etat svānubhavam apracchādayantaḥ santo vidāṃkurvantu vidāṃ varā bhavantaḥ/ tasmāt
          pariśeṣāt parameśvarānugrahavaśāc chravaṇādikrameṇātmatattvasākṣātkāravataḥ
          puruṣadhaureyasya duḥkhanivṛttir ātyantikī niḥśreyasam iti niravadyam/</p>

        <label>[l. 11.159]</label>

        <p>nanv īśvarasadbhāve kiṃ pramāṇaṃ pratyakṣam anumānam āgamo vā/ na tāvad atra pratyakṣaṃ
          kramate/ rūpādirahitatvenātīndriyatvāt/ nāpy anumānam/ tadvyāptaliṅgābhāvāt/ nāgamaḥ/
          vikalpāsahatvāt/ kiṃ nityo 'vagamayaty anityo vā/ ādye 'pasiddhāntāpātaḥ/ dvitīye
          parasparāśrayāpātaḥ/ upamānādikam aśakyaśaṅkam/ niyataviṣayatvāt/ tasmād īśvaraḥ
          śaśaviṣāṇāyata iti cet —</p>
        <p>tad etan na caturacetasāṃ cetasi camatkāram āviṣkaroti/ vivādāspadaṃ nagasāgarādikaṃ
          sakartṛkaṃ kāryatvāt kumbhavat/ na cāyam asiddho hetuḥ/ sāvayavatvena tasya
          susādhanatvāt/</p>
        <p>nanu kim idaṃ sāvayavatvam avayavasaṃyogitvam avayavasamavāyitvaṃ vā/ nādyaḥ/ gaganādau
          vyabhicārāt/ na dvitīyaḥ/ tantutvādāv anaikāntyāt/ tasmād anupapannam iti cet —</p>
        <p>maivaṃ vādīḥ/ samavetadravyatvaṃ sāvayavatvam iti nirukter vaktuṃ śakyatvāt/
          avāntaramahattvena vā kāryatvānumānasya sukaratvāt/</p>
        <p>nāpi viruddho hetuḥ/ sādhyaviparyayavyāpter abhāvāt/ nāpy anaikāntikaḥ/ pakṣād anyatra
          vṛtter adarśanāt/ nāpi kālātyayāpadiṣṭaḥ/ bādhakānupalambhāt/ nāpi satpratipakṣaḥ/
          pratibhaṭādarśanāt/</p>

        <label>[l. 11.174]</label>

        <p>nanu nagādikam akartṛkaṃ śarīrājanyatvād gaganavad iti cet —</p>
        <p>naitat parīkṣākṣamam īkṣyate/ na hi kaṭhorakaṇṭhīravasya kuraṅgaśāvaḥ pratibhaṭo bhavati/
          ajanyatvasyaiva samarthatayā śarīraviśeṣaṇavaiyarthyāt/</p>
        <p>tarhy ajanyatvam eva sādhanam iti cet —</p>
        <p>na/ asiddheḥ/ nāpi sopādhikatvaśaṅkākalaṅkāṅkuraḥ saṃbhavī/ anukūlatarkasaṃbhavāt/ yady
          ayam akartṛkaḥ syāt kāryam api na syāt/ iha jagati nāsty eva tat kāryaṃ nāma
          yatkārakacakram avadhīryātmānam āsādayed ity etad avivādam/ tac ca sarvaṃ
          kartṛviśeṣopahitamaryādam/ kartṛtvaṃ cetarakārakāprayojyatve sati
          sakalakārakaprayoktṛtvalakṣaṇaṃ jñānacikīrṣāprayatnādhāratvam/ evaṃ ca kartṛvyāvṛttes
          tadupahitasamastakārakavyāvṛttāv akāraṇakakāryotpādaprasaṅga iti sthūlaḥ pramādaḥ/ tathā
          niraṭaṅki śaṃkarakiṃkareṇa —</p>
        <quote>
          <p>anukūlena tarkeṇa sanāthe sati sādhane/</p>
          <p>sādhyavyāpakatābhaṅgāt pakṣe nopādhisaṃbhavaḥ// iti/</p>
        </quote>

        <label>[l. 11.188]</label>

        <p>yadīśvaraḥ kartā syāt tarhi śarīrī syād ityādipratikūlatarkajātaṃ jāgartīti cet —</p>
        <p>īśvarasiddhyasiddhibhyāṃ vyāghātaḥ/ tad uditam udayanena —</p>
        <quote>
          <p>āgamādeḥ pramāṇatve bādhanād aniṣedhanam/</p>
          <p>ābhāsatve tu saiva syād āśrayāsiddhir uddhatā/</p>
        </quote>
        <p>na ca viśeṣavirodhaḥ śakyaśaṅkaḥ/ jñātatvājñātatvavikalpaparāhatatvāt/</p>

        <label>[l. 11.194]</label>

        <p>syād etat/ parameśvarasya jagannirmāṇe pravṛttiḥ kimarthā/ svārthā parārthā vā/ ādye
          'pīṣtaprāptyarthāniṣṭaparihārārthā vā/ nādyaḥ/ avāptasakalakāmasya tadanupapatteḥ/ ata eva
          na dvitīyaḥ/ dvitīye pravṛttyanupapattiḥ/ kaḥ khalu parārthaṃ pravartamānaṃ prekṣāvān ity
          ācakṣīta/ atha karuṇayā pravṛttyupapattir ity ācakṣīta kaścit taṃ pratyācakṣīta/ tarhi
          sarvān prāṇinaḥ sukhina eva sṛjed īśvaraḥ/ na duḥkhaśabalān/ karuṇāvirodhāt/ svārtham
          anapekṣya paraduḥkhaprahāṇecchā hi kāruṇyam/ tasmād īśvarasya jagatsarjanaṃ na
          yujyate/</p>
        <p>tad uktaṃ bhaṭṭācāryaiḥ —</p>

        <label>[l. 11.202]</label>

        <quote>
          <p>prayojanam anuddiśya na mando 'pi pravartate/</p>
          <p>
            <hi rendition="simple:italic">jagac cāsṛjatas tasya</hi>
            <note>
              <p>
                <hi rendition="simple:italic">jagac cāsṛjatas tasya ] ASS v.l., IV; jagac ca sṛjatas
                  tasya A.</hi>
              </p>
            </note>
            <hi rendition="simple:italic">kiṃ nāmeṣṭaṃ na sidhyati</hi>
            <note>
              <p>
                <hi rendition="simple:italic">nāmeṣṭaṃ na sidhyati ] Ślokavārttika; nāma na kṛtaṃ
                  bhavet ASS, IV, A.</hi>
              </p>
            </note>
            <hi rendition="simple:italic">//</hi>
          </p>
        </quote>

        <label>[l. 11.204]</label>

        <p>atrocyate/ nāstikaśiromaṇe tāvad īrṣyākaṣāyite cakṣuṣī nimīlya paribhāvayatu bhavān/
          karuṇayā pravṛttir asty eva/ na ca nisargataḥ sukhamayasargaprasaṅgaḥ/
          sṛjyaprāṇikṛtasukṛtaduṣkṛtaparipākaviśeṣād vaiṣamyopapatteḥ/ na ca svātantryabhaṅgaḥ
          śaṅkanīyaḥ/ svāṅgaṃ svavyavadhāyakaṃ na bhavatīti nyāyena pratyuta tannirvāhāt/ eka eva
          rudro na dvitīyo 'vatasthe ityādir āgamas tatra pramāṇam/ yady evaṃ tarhi
          parasparāśrayabādhavyādhiṃ samādhatsveti cet —</p>
        <p>tasyānutthānāt/ kim utpattau parasparāśrayaḥ śaṅkyate jñaptau vā/ nādyaḥ/
          āgamasyeśvarādhīnotpattikatve 'pi parameśvarasya nityatvenotpatter anupapatteḥ/ nāpi
          jñaptau/ parameśvarasyāgamādhīnajñaptikatve 'pi tasyānyato 'vagamāt/ nāpi
          tadanityatvajñaptau/ āgamānityatvasya tīvrādidharmopetatvādinā sugamatvāt/ tasmān
          nivartakadharmānuṣṭhānavaśād īśvaraprasādasiddhāv abhimateṣṭasiddhir iti sarvam
          avadātam//</p>
        <trailer>iti sarvadarśanasaṃgrahe akṣapādadarśanam//</trailer>
      </div>

      <div>

        <head>[atha jaiminidarśanam //12//]</head>


        <label>[l. 121]</label>

        <p>nanu dharmānuṣṭhānavaśād abhimatadharmasiddhir iti jegīyate bhavatā/ tatra dharmaḥ
          kiṃlakṣaṇaḥ kiṃpramāṇaka iti cet —</p>
        <p>ucyate/ śrūyatām avadhānena asya praśnasya prativacanaṃ prācyāṃ mīmāṃsāyāṃ prādarśi
          jaimininā muninā/ sā hi mīmāṃsā dvādaśalakṣaṇī/ tatra prathame 'dhyāye
          vidhyarthavādamantrasmṛtināmadheyārthakasya śabdarāśeḥ prāmāṇyam/ dvitīya
          upodghātakarmabhedapramāṇāpavādaprayogabhedarūpo 'rthaḥ/ tṛtīye
          śrutiliṅgavākyādivirodhapratipattikarmānārabhyādhītabahupradhānopakāraka-prayājādiyājamānacintanam/
          caturthe
          pradhānaprayojakatvāpradhānaprayojakatvajuhūparṇatādiphalarājasūyagata-jaghanyāṅgākṣadyūtādicintā/
          pañcame śrutyādikramatadviśeṣavṛddhyavardhanaprābalyacintā/ ṣaṣṭhe
          'dhikāritaddharmadravyapratinidhyarthalopanaprāyaścittasatradeyavahni-vicāraḥ/ saptame
          pratyakṣavacanātideśaśeṣanāmaliṅgātideśavicāraḥ/ aṣṭame
          spaṣṭāspaṣṭaprabalaliṅgātideśāpavādavicāraḥ/ navame
          ūhavicārārambhasāmohamantrohatatprasaṅgāgatavicāraḥ/ daśame
          bādhahetudvāralopavistārabādhakāraṇakāryaikatvasamuccayagrahādisāma-prakīrṇanañarthavicāraḥ/
          ekādaśe tantropodghātatantrāvāpatantraprapañcanāvāpaprapañcanacintanāni/ dvādaśe
          prasaṅgatantrinirṇayasamuccayavikalpavicāraḥ/</p>

        <label>[l. 12.18]</label>

        <p>tatrāthāto dharmajijñāsā iti prathamam adhikaraṇaṃ pūrvamīmāsārambhopapādanaparam/
          adhikaraṇaṃ ca pañcāvayavam ācakṣate parīkṣakāḥ/ te ca pañcāvayavā
          viṣayasaṃśayapūrvapakṣasiddhāntasaṃgatirūpāḥ/</p>

        <label>[l. 12.22]</label>

        <p>tatrācāryamatānusāreṇādhikaraṇaṃ nirūpyate/ svādhyāyo 'dhyetavya ity etad vākyaṃ viṣayaḥ/
          codanālakṣaṇo 'rtho dharmaḥ ity ārabhyānvāhārye ca darśanāt ity etadantaṃ jaiminīyaṃ
          dharmaśāstram anārabhyam ārabhyaṃ veti saṃdehaḥ/ adhyayanavidher
          adṛṣṭārthatvadṛṣṭārthatvābhyāṃ tatrānārabhyam iti pūrvaḥ pakṣaḥ/ adhyayanavidher
          arthāvabodhalakṣaṇadṛṣṭaphalakatvānupapatteḥ/ arthāvabodhārtham adhyayanavidhir iti vadan
          vādī praṣṭavyaḥ — kim atyantam aprāptam adhyayanaṃ vidhīyate kiṃ vā pākṣikam avaghātavan
          niyamyata iti/ na tāvad ādyaḥ/ vivādapadaṃ vedādhyayanam arthāvabodhahetur adhyayanatvād
          bhāratādhyayanavad ity anumānena vidhyanapekṣatayā prāptatvāt/ astu tarhi dvitīyo yathā
          nakhavidalanādinā taṇḍulaniṣpattisaṃbhavāt pākṣiko 'vaghāto 'vaśyam kartavya iti vidhinā
          niyamyate tathā likhitapāṭhenārthajñānasaṃbhavāt pākṣikam adhyayanaṃ vidhinā niyamyata iti
          cet —</p>
        <p>naitac caturasram/ dṛṣṭāntadārṣṭānikayor vaidharmyasaṃbhavāt/ avaghātaniṣpannair eva
          taṇḍulaiḥ piṣṭapuroḍāśādikaraṇe 'vāntarāpūrvadvārā darśapūrṇamāsau paramāpūrvam utpādayato
          nāparathā/ ato 'pūrvam avaghātasya niyamahetuḥ/ prakṛte likhitapāṭhajanyenādhyayanajanyena
          vārthāvabodhena kratvanuṣṭhānasiddher adhyayanasya niyamahetur nāsty eva/ tasmād
          arthāvabodhahetuvicāraśāstrasya vaidhatvaṃ nāstīti/</p>
        <p>tarhi śrūyamāṇasya vidheḥ kā gatir iti cet svargaphalako 'kṣaragrahaṇamātravidhir iti
          bhavān parituṣyatu/ viśvajinnyāyenāśrutasyāpi svargasya kalpayituṃ śakyatvāt/ yathā sa
          svargaḥ sarvān praty aviśiṣṭatvāt iti viśvajity aśrutam apy adhikāriṇaṃ saṃpādayatā
          tadviśeṣaṇaṃ svargaḥ phalaṃ yuktyā niraṇāyi tadvad adhyayane 'py astu/ tad uktam —</p>

        <label>[l. 12.46]</label>

        <quote>
          <p>vināpi vidhinā dṛṣṭalābhān na hi tadarthatā/</p>
          <p>kalpyas tu vidhisāmarthyāt svargo viśvajidādivat// iti/</p>
        </quote>
        <p>evaṃ ca sati vedam adhītya snāyād iti smṛtir anugṛhītā bhavati/ atra hi
          vedādhyayanasamāvartanayor avyavadhānam avagamyate/ tāvake mate tv adhīte 'pi vede
          dharmavicārāya gurukule vastavyam/ tathā saty avyavadhānaṃ bādhyeta/ tasmād
          vicāraśāstrasya vaidhatvābhāvāt pāṭhamātreṇa svargasiddheḥ samāvartanaśāstrāc ca
          dharmavicāraśāstram anārambhaṇīyam iti pūrvapakṣasaṃkṣepaḥ/</p>

        <label>[l. 12.54]</label>

        <p>siddhāntas tv anyataḥ prāptatvād aprāptavidhitvaṃ māstu/ niyamavidhitvapakṣas tu
          vajrahastenāpi nāpahastayituṃ pāryate/ tathā hi svādhyāyo 'dhyetavya iti tavyapratyayaḥ
          preraṇāparaparyāyāṃ puruṣapravṛttirūpārthabhāvanābhāvyām abhidhābhāvanāṃ pratyāyayati/ sā
          hy arthabhāvanā bhāvyam ākāṅkṣati/ na tāvat samānapadopāttam adhyayanaṃ bhāvyatvena
          pariramate/ adhyayanaśabdārthasya svādhīnoccāraṇakṣamatvasya vāṅmanasavyāpārasya
          kleśārthakasya bhāvyatvāsaṃbhavāt/ nāpi samānavākyopāttaḥ svādhyāyaḥ/
          svādhyāyaśabdārthasya varṇarāśer nityatvena vibhutvena cotpattyādīnāṃ caturṇāṃ
          kriyāphalānām asaṃbhavāt/ tasmāt sāmarthyaprāpto 'vabodho bhāvyatvenāvatiṣṭhate/ arthī
          samartho vidvān adhikriyata iti nyāyena darśapūrṇamāsādividhayaḥ svaviṣayāvabodham
          apekṣamāṇāḥ svārthabodhe svādhyāyaṃ viniyuñjate/ adhyayanavidhiś ca
          likhitapāṭhādivyāvṛttādhyayanasaṃskṛtatvaṃ svādhyāyasyāvagamayati/ tathā ca yathā
          darśapūrṇamāsādijanyaṃ paramāpūrvam avaghātādijanyasyāvāntarāpūrvasya kalpakaṃ tathā
          samastakratujanyam apūrvajātaṃ kratujñānasādhanādhyayananiyamajanyam apūrvaṃ kalpayiṣyati/
          niyamādṛṣṭāniṣṭau vidhiśravaṇavaiphalyam āpadyeta/ na ca viśvajinnyāyena
          phalakalpanāvakalpyate/ arthāvabodhe dṛṣṭe phale sati phalāntarakalpanāyā ayogāt/</p>

        <label>[l. 12.71]</label>

        <p>tad uktam —</p>
        <quote>
          <p>labhyamāne phale dṛṣṭe nādṛṣṭaphalakalpanā/</p>
          <p>vidhes tu niyamārthatvān nānarthakyaṃ bhaviṣyati// iti/</p>
        </quote>

        <label>[l. 12.74]</label>

        <p>nanu vedamātrādhyāyino 'rthāvabodhānudaye 'pi sāṅgavedādhyāyinaḥ
          puruṣasyārthāvabodhasaṃbhavād vicāraśāstrasya vaiphalyam iti cet —</p>
        <p>tad asamañjasam/ bodhamātrasaṃbhave 'pi nirṇayasya vicārādhīnatvāt/ tad yathā — aktāḥ
          śarkarā upadadhāti ity atra ghṛtenaiva na tailādinety ayaṃ nirṇayo vyākaraṇena nigamena
          niruktena vā na labhyate/ vicāraśāstreṇa tu tejo vai ghṛtam iti vākyaśeṣavaśād
          arthanirṇayo labhyate/ tasmād vicāraśāstrasya vaidhatvaṃ siddham/ na ca vedam adhītya
          snāyād iti śāstraṃ gurukulanivṛttiparaṃ vyavadhānapratibandhakaṃ bādhyeteti mantavyam/
          snātvā bhuṅkta itivat pūrvāparībhāvasamānakartṛkatvamātrapratipattyādhyayanasamāvartanayor
          nairantaryāpratipatteḥ/ tasmād vidhisāmarthyād evādhikaraṇasahasrātmakaṃ
          pūrvamīmāṃsāśāstram ārambhaṇīyam/</p>

        <label>[l. 12.85]</label>

        <p>idaṃ cādhikaraṇaṃ śāstreṇopodghātatvena saṃbadhyate/ tad āha —</p>
        <quote>
          <p>cintāṃ prakṛtasiddhyarthām upodghātaṃ pracakṣate/ iti/</p>
        </quote>

        <label>[l. 12.87]</label>

        <p>idam evādhikaraṇaṃ gurumatam anusṛtyopanyasyate/ aṣṭavarṣaṃ brāhmaṇam upanayīta tam
          adhyāpayītety atrādhyāpanaṃ niyogaviṣayaḥ pratibhāsate/ niyogaś ca niyojyam apekṣate/ kaś
          cātra niyojya iti cet — ācāryakakāma eva/ saṃmānana ityādinā pāṇinyanuśāsanenācāryake
          gamyamāne nayater dhātor ātmanepadasya vidhānāt/ upanayane yo niyojyaḥ sa evādhyāpane 'pi/
          tayor ekaprayojanatvāt/ ata evoktaṃ manunā muninā —</p>
        <quote>
          <p>upanīya tu yaḥ śiṣyaṃ vedam adhyāpayed dvijaḥ/</p>
          <p>sāṅgaṃ ca sarahasyaṃ ca tam ācāryaṃ pracakṣate// iti/</p>
        </quote>

        <label>[l. 12.97]</label>

        <p>tataś cācāryakartṛkam adhyāpanaṃ māṇavakakartṛkeṇādhyayanena vinā na sidhyatīty
          adhyāpanavidhiprayuktyaivādhyayanānuṣṭhānaṃ setsyati/ prayojyavyāpāram antareṇa
          prayojakavyāpārasyānirvāhāt/ tarhy adhyetavyaḥ ity asya vidhitvaṃ na sidhyatīti cet — mā
          saitsīt kā no hāniḥ/ pṛthag adhyayanavidher abhyupagame prayojanābhāvāt/ vidhivākyasya
          nityānuvādatvenāpy upapatteḥ/ tasmād adhyayanavidhim upajīvya pūrvam upanyastau
          pūrvottarapakṣau prakārāntareṇa pradarśanīyau/</p>

        <label>[l. 12.104]</label>

        <p>vicāraśāstram avaidhatvenānārabdhavyam iti pūrvapakṣo vaidhatvenārabdhavyam iti
          rādhāntaḥ/ tatra vaidhatvaṃ vadatā vaditavyaṃ kim adhyāpanavidhir māṇavakasyārthāvabodham
          api prayuṅkte kiṃ vā pāṭhamātram/ nādyaḥ/ vināpy arthāvabodhenādhyāpanasiddheḥ/ na
          dvitīyaḥ/ pāṭhamātre vicārasya viṣayaprayojanayor asaṃbhavāt/ āpātataḥ pratibhātaḥ
          saṃdigdho 'rtho vicāraśāstrasya viṣayo bhavati/ tathā sati yatrārthāvagatir eva nāsti
          tatra saṃdehasya kā kathā/ vicāraphalasya nirṇayasya pratyāśā dūrata eva/ tathā ca yad
          asaṃdigdham prayojanaṃ<note>
            <p><hi rendition="simple:italic">yad asaṃdigdhaṃ prayojanaṃ</hi> ] IV; <hi
                rendition="simple:italic">yad asaṃdigdham aprayojanaṃ na ca</hi> A, ASS<hi
                rendition="simple:italic">.</hi></p>
          </note> tat prekṣāvatpratipatsāgocaraḥ/ yathā samanaskendriyasaṃnikṛṣṭaḥ spaṣṭālokamadhyam
          adhyāsīno ghaṭa iti nyāyena viṣayaprayojanayor asaṃbhavena vicāraśāstram anārabhyam iti
          pūrvaḥ pakṣaḥ/</p>

        <label>[l. 12.115]</label>

        <p>adhyāpanavidhinārthāvabodho mā prayoji/ tathāpi sāṅgavedādhyāyino
          gṛhītapadapadārthasaṃgatikasya puruṣasya pauruṣeyeṣv iva prabandheṣv āmnāye 'py
          arthāvabodhaḥ prāpnoty eva/</p>
        <p>nanu yathā viṣaṃ bhuṅkṣvety atra pratīyamāno 'py artho na vivakṣyate māsya gṛhe bhukthā
          iti bhojanapratiṣedhasya mātṛvākyatātparyaviṣayatvāt/ tathāmnāyārthasyāvivakṣāyāṃ
          viṣayādyabhāvadoṣaḥ prācīnaḥ prāduṣyād iti cet</p>
        <p>maivaṃ vocaḥ/ dṛṣṭāntadārṣṭāntikayor vaiṣamyasaṃbhavāt/
          viṣabhojanavākyasyāptapraṇītatvena mukhyārthaparigrahe bādhaḥ syād iti vivakṣā nāśrīyate/
          apauruṣeye tu vede pratīyamāno 'rthaḥ kuto na vivakṣyate/ vivakṣite ca vedārthe yatra
          yatra puruṣasya saṃdehaḥ sa sarvo 'pi vicāraśāstrasya viṣayo bhaviṣyati/ tan nirṇayasya
          prayojanam/ tasmād adhyāpanavidhiprayuktenādhyayanenāvagamyamānasyārthasya vicārārhatvād
          vicāraśāstrasya vaidhatvena vicāraśāstram ārambhaṇīyam iti rādhāntasaṃgrahaḥ/</p>

        <label>[l. 12.128]</label>

        <p>syād etat/ vedasya katham apauruṣeyatvam abhidhīyate/ tatpratipādakapramāṇābhāvāt/ atha
          manyethā apauruṣeyā vedāḥ saṃpradāyāvicchede saty asmaryamāṇakartṛkatvād ātmavad iti/ tad
          etan mandam/ viśeṣaṇāsiddheḥ/ pauruṣeyavedavādibhiḥ pralaye saṃpradāyavicchedasya
          kakṣīkaraṇāt/ kiṃ ca kim idam asmaryamāṇakartṛkatvaṃ nāmāpramīyamāṇakartṛkatvam
          asmaraṇagocarakartṛkatvaṃ vā/ na prathamaḥ kalpaḥ/ parameśvarasya kartuḥ pramiter
          abhyupagamāt/ na dvitīyaḥ/ vikalpāsahatvāt/ tathā hi/ kim ekenāsmaraṇam abhipretya sarvair
          vā/ nādyaḥ/ yo dharmaśīlo jitamānaroṣa ityādiṣu muktakoktiṣu vyabhicārāt/ na dvitīyaḥ/
          sarvāsmaraṇasyāsarvajñadurjñānatvāt/ pauruṣeyatve pramāṇasaṃbhavāc ca/ vedavākyāni
          pauruṣeyāṇi vākyatvāt kālidāsādivākyavat/ vedavākyāny āptapraṇītāni pramāṇatve sati
          vākyatvān manvādivākyavad iti/ nanu</p>

        <label>[l. 12.140]</label>

        <quote>
          <p>vedasyādhyayanaṃ sarvaṃ gurvadhyayanapūrvakam/</p>
          <p>vedādhyayanasāmānyād adhunādhyayanaṃ yathā//</p>
        </quote>
        <p>ity anumānaṃ pratisādhanaṃ pragalbhata iti cet —</p>
        <p>tad api na pramāṇakoṭiṃ praveṣṭum īṣṭe/</p>

        <label>[l. 12.144]</label>

        <quote>
          <p>bhāratādhyayanaṃ sarvaṃ gurvadhyayanapūrvakam/</p>
          <p>bhāratādhyayanatvena sāṃpratādhyayanaṃ yathā//</p>
        </quote>
        <p>ity ābhāsasamānayogakṣematvāt/ nanu tatra vyāsaḥ karteti smaryate/</p>
        <quote>
          <p>ko hy anyaḥ puṇḍarīkākṣān mahābhāratakṛd bhavet/</p>
        </quote>
        <p>ityādāv iti cet —</p>
        <p>tad asāram/ ṛcaḥ sāmāni jajñire/ chandāṃsi jajñire tasmād yajus tasmād ajāyata iti
          puruṣasūkte vedasya sakartṛkatāpratipādanāt/ kiṃ cānityaḥ śabdaḥ sāmānyavattve saty
          asmadādibāhyendriyagrāhyatvād ghaṭavat/</p>
        <p>nanv idam anumānaṃ sa evāyaṃ gakāra iti pratyabhijñāpramāṇapratihatam iti cet —</p>
        <p>tad atiphalgu/ lūnapunarjātakeśadalitakundādāv iva pratyabhijñāyāḥ sāmānyaviṣayatvena
          bādhakatvābhāvāt/</p>
        <p>nanv aśarīrasya parameśvarasya tālvādisthānābhāvena varṇoccāraṇāsaṃbhavāt kathaṃ
          tatpraṇītatvaṃ vedasya syād iti cet —</p>
        <p>na tad bhadram/ svabhāvato 'śarīrasyāpi tasya bhaktānugrahārthaṃ līlāvigrahaṇasaṃbhavāt/
          tasmād vedasyāpauruṣeyatvavācoyuktir na yukteti cet —</p>

        <label>[l. 12.158]</label>

        <p>tatra samādhānam abhidhīyate/ kim idaṃ pauruṣeyatvaṃ sisādhayiṣitam/ puruṣād
          utpannatvamātraṃ yathāsmadādibhir ahar ahar uccāryamāṇasya vedasya/ pramāṇāntareṇārtham
          upalabhya tatprakāśanāya racitatvaṃ vā yathāsmadādibhir eva nibadhyamānasya prabandhasya/
          prathame na vipratipattiḥ/ carame kim anumānabalāt tatsādhanam āgamabalād vā/ nādyaḥ/
          mālatīmādhavādivākyeṣu savyabhicāratvāt/ atha pramāṇatve satīti viśiṣyata iti cet — tad
          api na vipaścito manasi vaiśadyam āpadyate/ pramāṇāntarāgocarārthapratipādakaṃ hi vākyaṃ
          vedavākyam/ tat pramāṇāntaragocarārthapratipādakam iti sādhyamāne mama mātā vandhyetivad
          vyāghātāpātāt/</p>

        <label>[l. 12.167]</label>

        <p>kiṃ ca parameśvarasya līlāvigrahaparigrahābhyupagame 'py atīndriyārthadarśanaṃ na
          saṃjāghaṭīti/ deśakālasvabhāvaviprakṛṣṭārthagrahaṇopāyābhāvāt/ na ca taccakṣurādikam eva
          tādṛkpratītijananakṣamam iti mantavyam/ dṛṣṭānusāreṇaiva kalpanāyā āśrayaṇīyatvāt/ tad
          uktaṃ gurubhiḥ sarvajñanirākaraṇavelāyām —</p>
        <quote>
          <p>yatrāpy atiśayo dṛṣṭaḥ sa svārthānatilaṅghanāt/</p>
          <p>dūrasūkṣmādidṛṣṭau syān na rūpe śrotravṛttitā// iti/</p>
        </quote>

        <label>[l. 12.174]</label>

        <p>ata eva nāgamabalāt tatsādhanam/ yathā tena proktam iti pāṇinyanuśāsane jāgraty api
          kāṭhakakālāpataittirīyam ityādisamākhyādhyayanasaṃpradāyapravartakaviṣayatvenopapadyate
          tadvad atrāpi saṃpradāyapravartakaviṣayatvenāpy upapadyate/</p>

        <label>[l. 12.178]</label>

        <p>na cānumānabalāc chabdasyānityatvasiddhiḥ/ pratyabhijñavirodhāt/ na cāsaty apy ekatve
          sāmānyanibandhanaṃ tad iti sāṃpratam/ sāmānyanibandhanatvam asya balavadbādhakopanipātād
          āsthīyate kvacid vyabhicāradarśanād vā/ tatra kvacid vyabhicāradarśane tadutprekṣāyām
          uktaṃ svataḥprāmāṇyavādibhiḥ —</p>
        <quote>
          <p>utprekṣeta hi yo mohād ajñātam api bādhakam/</p>
          <p>sa sarvavyavahāreṣu saṃśayātmā vinaśyati// iti/</p>
        </quote>
        <p>nanv idaṃ pratyabhijñānaṃ gatvādijātiviṣayaṃ na gādivyaktiviṣayam/ tāsāṃ pratipuruṣaṃ
          bhedopalambhāt/ anyathā somaśarmādhīta iti vibhāgo na syād iti cet —</p>
        <p>tad api śobhāṃ na bibharti/ gādivyaktibhede pramāṇābhāvena gatvādijātiviṣayakalpanāyāṃ
          pramāṇābhāvāt/ yathā gotvam ajānata ekam eva
          bhinnadeśaparimāṇasaṃsthānavyaktyupadhānavaśād bhinnadeśam ivālpam iva mahad iva dīrgham
          iva vāmanam iva prathate tathā gavyaktim ajānata ekāpi vyañjakabhedāt
          tattaddharmānubandhinī pratibhāsate/ etena viruddhadharmādhyāsād bhedasiddhir iti
          pratyuktam/ tatra kiṃ svābhāviko viruddhadharmādhyāso bhedasādhakatvenābhimataḥ prātītiko
          vā/ prathame 'siddhiḥ/ aparathā svābhāvikabhedābhyupagame daśa gakārān udacārayac caitra
          iti pratipattiḥ syān na tu daśakṛtvo gakāra iti/ dvitīye tu na svābhāvikabhedasiddhiḥ/ na
          hi paropādhibhedena svābhāvikam aikyaṃ vihanyate/ mā bhūn nabhaso 'pi kumbhādyupādhibhedāt
          svābhāviko bhedaḥ/ tatra vyāvṛttavyavahāro nādanidānaḥ/ tad uktaṃ ācāryaiḥ —</p>

        <label>[l. 12.200]</label>

        <quote>
          <p>prayojanaṃ tu yaj jātes tad varṇād eva lapsyate/</p>
          <p>vyaktilabhyaṃ tu nādebhya iti gatvādidhīr vṛthā// iti/</p>
        </quote>
        <p>tathā ca —</p>
        <quote>
          <p>pratyabhijñā yadā śabde jāgarti niravagrahā/</p>
          <p>anityatvānumānāni saiva sarvāṇi bādhate//</p>
        </quote>

        <label>[l. 12.205]</label>

        <p>etenedam apāstaṃ yad avādi vāgīśvareṇa mānamanohare anityaḥ śabda
          indriyagrāhyaviśeṣaguṇatvāc cakṣūrūpavad iti/ śabdadravyatvavādinaṃ praty asiddheḥ
          dhvanyaṃśe siddhasādhanatvāc ca/ aśrāvaṇatvopādhibādhitatvāc ca/ udayanas tu
          āśrayāpratyakṣatve 'py abhāvasya pratyakṣatāṃ mahatā prabandhena pratipādayan nivṛttaḥ
          kolahala utpannaḥ śabda iti vyavahārācaraṇe kāraṇaṃ pratyakṣaṃ śabdānityatve pramāṇayati
          sma/ so 'pi viruddhadharmasaṃsargasyaupādhikatvopapādananyāyena dattaraktabalivetālasamaḥ/
          yo hi nityatve sarvadopalabdhyanupalabdhiprasaṅgo nyāyabhūṣaṇakāroktaḥ so 'pi
          dhvanisaṃskṛtasvopalambhābhyupagamāt pratikṣiptaḥ/ yat tu yugapad indriyasaṃbandhitvena
          pratiniyatasaṃskārakasaṃskāryatvābhāvānumānaṃ tad ātmany anaikāntikam ity alam
          atikalahena/ tataś ca vedasyāpauruṣeyatayā nirastasamastaśaṅkākalaṅkāṅkuratvena
          svataḥsiddhaṃ dharme prāmāṇyam iti susthitam/</p>

        <label>[l. 12.218]</label>

        <p>syād etat/</p>
        <quote>
          <p>pramāṇatvāpramāṇatve svataḥ sāṃkhyāḥ samāśritāḥ/</p>
          <p>naiyāyikās te parataḥ saugatāś caramaṃ svataḥ//</p>
          <p>prathamaṃ parataḥ prāhuḥ prāmāṇyaṃ vedavādinaḥ/</p>
          <p>pramāṇatvaṃ svataḥ prāhuḥ parataś cāpramāṇatām//</p>
        </quote>
        <p>iti vādivivādadarśanāt kathaṃkāraṃ svataḥ dharme prāmāṇyam iti siddhavatkṛtya
          svīkriyate/</p>

        <label>[l. 12.224]</label>

        <p>kiṃ ca kim idaṃ svataḥ prāmāṇyaṃ nāma/ kiṃ svata eva prāmāṇyasya janma/ āhosvit
          svāśrayajñānajanyatvam/ kim uta svāśrayajñānasāmagrījanyatvam/ utāho
          jñānasāmānyasāmagrījanyajñānaviśeṣāśritatvam/ kiṃ vā
          jñānasāmānyasāmagrīmātrajanyajñānaviśeṣāśritatvam/</p>
        <p>tatrādyaḥ sāvadyaḥ/ kāryakāraṇabhāvasya bhedasamānādhikaraṇatvenaikasminn asaṃbhavāt/</p>
        <p>nāpi dvitīyaḥ/ guṇasya sato jñānasya prāmāṇyaṃ prati samavāyikāraṇatayā
          dravyatvāpātāt/</p>
        <p>nāpi tṛtīyaḥ/ prāmāṇyasyopādhitve jātitve vā janmāyogāt/ smṛtitvānadhikaraṇasya jñānasya
          bādhātyantābhāvaḥ prāmāṇyopādhiḥ/ na ca tasyotpattisaṃbhavaḥ/ atyantābhāvasya
          nityatvābhyupagamāt/ ata eva na jāter api janir yujyate/</p>
        <p>nāpi caturthaḥ/ jñānaviśeṣo hy apramā/ viśeṣasāmagryāṃ ca sāmānyasāmagry anupraviśati
          śiṃśapāsāmagryām iva vṛkṣasāmagrī/ aparathā tasyākasmikatvaṃ prasajyeta/ tasmāt
          paratastvena svīkṛtāprāmāṇyaṃ vijñānasāmānyasāmagrījanyāśritam ity ativyāptir
          āpadyeta/</p>
        <p>pañcamavikalpaṃ vikalpayāmaḥ/ kiṃ doṣābhāvasahakṛtajñānasāmagrījanyatvam eva
          jñānasāmagrīmātrajanyatvaṃ kiṃ vā doṣābhāvāsahakṛtajñānasāmagrījanyatvam/</p>
        <p>nādyaḥ/ doṣābhāvasahakṛtajñānasāmagrījanyatvam eva parataḥprāmāṇyam iti
          parataḥprāmāṇyavādibhir urarīkaraṇāt/</p>

        <label>[l. 12.242]</label>

        <p>nāpi dvitīyaḥ/ doṣābhāvasahakṛtatvena sāmagryāṃ sahakṛtatve siddhe
          'nanyathāsiddhānvayavyatirekasiddhatayā doṣābhāvasya kāraṇatāyā vajralepāyamānatvāt/
          abhāvaḥ kāraṇam eva na bhavatīti cet</p>
        <p>tadā vaktavyam abhāvasya kāryatvam asti na vā/ yadi nāsti tadā ghaṭapradhvaṃsānutpattyā
          ghaṭasya nityatāprasaṅgaḥ/ athāsti kim aparāddhaṃ kāraṇatveneti seyam ubhayataspāśā
          rajjuḥ/ tad uditam udayanena —</p>

        <label>[l. 12.248]</label>

        <p>bhāvo yathā tathābhāvaḥ kāraṇaṃ kāryavan mataḥ/ iti/</p>
        <p>tathā ca prayogaḥ — vimataṃ prāmāṇyaṃ jñānahetvatiriktahetvadhīnaṃ kāryatve sati
          tadviśeṣāśritatvād aprāmāṇyavat/</p>
        <p>prāmāṇyaṃ parato jñāyate anabhyāsadaśāyāṃ sāṃśayikatvād aprāmāṇyavat/</p>
        <p>tasmād utpattau jñaptau ca paratastve pramāṇasaṃbhavāt svataḥsiddhaṃ prāmāṇyam ity etat
          pūtikūṣmāṇḍāyata iti cet —</p>

        <label>[l. 12.254]</label>

        <p>tad etad ākāśamuṣṭihananāyate/ vijñānasāmagrījanyatve sati tadatiriktahetvajanyatvaṃ
          pramāyāḥ svatastvam iti niruktisaṃbhavāt/</p>
        <p>asti cātrānumānam/</p>
        <p>-vimatā pramā vijñānasāmagrījanyatve sati tadatiriktajanyā na bhavati/</p>
        <p>-apramātvānadhikaraṇatvāt/</p>
        <p>-ghaṭādipramāvat/</p>
        <p>na caudayanam anumānaṃ paratastvasādhakam iti śaṅkanīyam/</p>
        <p>-pramā doṣavyatiriktajñānahetvatiriktajanyā na bhavati</p>
        <p>-jñānatvād</p>
        <p>-apramāvad</p>
        <p>iti pratisādhanagrahagrastatvāt/ jñānasāmagrīmātrād eva pramotpattisaṃbhave
          tadatiriktasya guṇasya doṣābhāvasya vā kāraṇatvakalpanāyāṃ kalpanāgauravaprasaṅgāc ca/
          nanu doṣasyāpramāhetutvena tadabhāvasya pramāṃ prati hetutvaṃ durnivāram iti cet —</p>
        <p>na/ doṣābhāvasyāpramāpratibandhakatvenānyathāsiddhatvāt/</p>

        <label>[l. 12.265]</label>

        <quote>
          <p>tasmād guṇebhyo doṣāṇām abhāvas tadabhāvataḥ/</p>
          <p>aprāmāṇyadvayāsattvaṃ tenotsargo 'napoditaḥ// iti/</p>
        </quote>

        <label>[l. 12.267]</label>

        <p>tathā pramājñaptir api jñānajñāpakasāmagrīta eva jāyate/ na ca saṃśayānudayaprasaṅgo
          bādhaka iti yuktaṃ vaktum/ saty api pratibhāsapuṣkalakāraṇe
          pratibandhakadoṣādisamavadhānāt tadupapatteḥ/ kiṃ ca tāvakam anumānaṃ svataḥpramāṇaṃ na
          vā/ ādye 'naikāntikatā/ dvitīye tasyāpi parataḥprāmāṇyam evaṃ tasya tasyāpīty anavasthā
          duravasthā syāt/</p>

        <label>[l. 12.272]</label>

        <p>yad atra kusumāñjalāv udayanena jhaṭ iti pracurapravṛtteḥ prāmāṇyaniścayādhīnatvābhāvam
          āpādayatā praṇyagādi/</p>
        <quote>
          <p>pravṛttir hīcchām apekṣate/ tatprācuryaṃ cecchāprācuryam/ icchā ceṣṭasādhanatājñānam/
            tac ceṣṭajātīyatvaliṅgānubhavam/ so 'pīndriyārthasaṃnikarṣam/ prāmāṇyagrahaṇaṃ tu na
            kvacid upayujyata iti/</p>
        </quote>
        <p>tad api taskarasya purastāt kakṣe suvarṇam upetya sarvāṅgodghāṭanam iva pratibhāti/ yataḥ
          samīhitasādhanatājñānam eva pramāṇatayāvagamyamānam icchāṃ janayatīty atraiva sphuṭa eva
          prāmāṇyagrahaṇasyopayogaḥ/ kiṃ ca kvacid api cen nirvicikitsā pravṛttiḥ saṃśayād
          upapadyeta tarhi sarvatra tathābhāvasaṃbhavāt prāmāṇyaniścayo nirarthakaḥ syāt/ tathoktam
          — aniścitasya sattvam eva durlabham iti/ yadi sattvaṃ sulabhaṃ bhavet tadā prāmāṇyaṃ
          dattajalāñjalikaṃ bhaved ity alam atiprapañcena/ yasmād uktam —</p>
        <quote>
          <p>tasmād sadbodhakatvena prāptā buddheḥ pramāṇatā/</p>
          <p>arthānyathātvahetūtthadoṣajñānād apodyate// iti/</p>
        </quote>

        <label>[l. 12.286]</label>

        <p>tasmād dharme svataḥsiddhapramāṇabhāve jyotiṣṭomena svargakāmo
          yajetetyādividhyarthavādamantranāmadheyātmake vede yajetety atra tapratyayaḥ
          prakṛtyarthoparaktāṃ bhāvanām abhidhatta iti siddhe vyutpattim abhyupagacchatām
          abhihitānvayavādināṃ bhaṭṭācāryāṇaṃ siddhāntaḥ/ yāgaviṣayaṃ niyogam iti kārye vyutpattim
          anusaratām anvitābhidhānavādināṃ prabhākaragurūṇāṃ siddhānta iti sarvam avadātam//</p>
        <trailer>iti sarvadarśanasaṃgrahe jaiminidarśanam//</trailer>
      </div>

      <div>
        <p>atha pāṇinidarśanam</p>

        <label>[l. 13.1]</label>

        <p>nanv ayaṃ prakṛtibhāgo ’yaṃ pratyayabhāga iti prakṛtipratyayavibhāgaḥ katham avagamyata
          iti cet:</p>
        <p>pītapātañjalajalānām etac codyaṃ camatkāraṃ na karoti/ vyākaraṇaśāstrasya
          prakṛtiprayayavibhāgapratipādanaparatāyāḥ prasiddhatvāt/ tathā hi patañjaler bhagavato
          mahābhāṣyakārasyedam ādimaṃ vākyam: atha śabdānuśāsanam iti/ asyārthaḥ: athety ayaṃ śabdo
          ’dhikārārthaḥ prayujyate/ adhikāraḥ prastāvaḥ/ prārambha iti yāvat/ śabdānuśāsanaśabdena
          ca pāṇinipraṇītaṃ vyākaraṇaśāstraṃ vivakṣyate/ śabdānuśāsanam ity etāvaty abhidhīyamāne
          saṃdehaḥ syāt/ kiṃ śabdānuśāsanaṃ prastūyate na veti/ tathā mā prasāṅkṣīd ity athaśabdaṃ
          prāyuṅkta/ athaśabdaprayogabalenārthāntaravyudāsena prastūyata ity asyābhidhīyamānatvāt/
          anena hi vaidikāḥ śabdāḥ śaṃ no devīr abhiṣṭaye ityādayas tadupakāriṇo laukikāḥ śabdā gaur
          aśvaḥ puruṣo hastī śakunir ityādayaś cānuśiṣyante vyutpādya saṃskriyante
          prakṛtipratyayavibhāgavattayā bodhyanta iti śabdānuśāsanam/</p>

        <label>[l. 13.15]</label>

        <p>atra kecit paryanuyuñjate: anuśāsikriyāyāḥ sakarmakatvāt karmabhūtasya śabdasya
          kartṛbhūtasyācāryasya prāptau satyām ubhayaprāptau karmaṇi ity anuśāsanabalāt karmaṇy eṣā
          ṣaṣṭhī vidhātavyā/ tathā ca karmaṇi ca iti samāsapratiṣedhasaṃbhavāc chabdānuśāsanaśabdo
          na pramāṇapatham avataratīti/ atrāyaṃ samādhir abhidhīyate yasmin kṛtpratyaye
          kartṛkarmaṇor ubhayoḥ prāptir asti tatra karmaṇy eva ṣaṣṭhīvibhaktir bhavati na kartarīti
          bahuvrīhivijñānabalān niyamyate/ tad yathāścaryo gavāṃ doho ’śikṣitena gopālakeneti/
          śabdānuśāsanam ity atra tu śabdānām anuśāsanaṃ nārthānām ity etāvato
          vivakṣitasyārthasyācāryasya kartur upādānena vināpi supratipādyatvād<note>
            <p><hi rendition="simple:italic">supratipādyatvād</hi> ]; <hi rendition="simple:italic"
                >supratipādatvād</hi> A, ASS, IV.</p>
          </note> ācāryopādānam akiṃcitkaram/ tasmād ubhayaprāpter abhāvād ubhayaprāptau karmaṇīty
          eṣā ṣaṣṭhī na bhavati/ kiṃ tu kartṛkarmaṇoḥ kṛti (Pā° sū° 2.3.65) iti kṛdyoge kartari
          karmaṇi ca ṣaṣṭhī vibhaktir bhavatīti kṛdyogalakṣaṇā ṣaṣṭhī bhaviṣyati/ tathā
          cedhmapravraścanapalāśaśātanādivat samāso bhaviṣyati/ kartary api ṣaṣṭhī bhavatīti kecid
          bruvate/ ata eva evoktaṃ kāśikāvṛttau: kecid aviśeṣeṇaiva vibhāṣām icchanti śabdānām
          anuśāsanam ācāryeṇācāryasya veti/ atha vā śeṣalakṣaṇeyaṃ ṣaṣṭhī/ tatra kim api codyaṃ
          nāvataraty eva/ yady evaṃ tarhi śeṣalakṣaṇāyāḥ ṣaṣṭhyāḥ sarvatra suvacatvāt
          ṣaṣṭḥīsamāsapratiṣedhasūtrāṇām ānarthakyaṃ prāpnuyād iti cet,</p>
        <p>satyam/ teṣāṃ svaracintāyām upayogo vākyapadīye hariṇā prādarśi/ tad āha
          mahopādhyāyavardhamānaḥ:</p>
        <quote>
          <p>laukikavyavahāreṣu yatheṣṭaṃ ceṣṭatāṃ janaḥ/</p>
          <p>vaidikeṣu tu mārgeṣu viśeṣoktiḥ pravartatām//</p>
          <p>iti pāṇinisūtrāṇām arthavattvam asau yataḥ/</p>
          <p>janikartur iti brūte tatprayojaka ity api// iti/</p>
        </quote>
        <p>tathā ca śabdānuśāsanāparanāmadheyaṃ vyākaraṇaśāstram ārabdhaṃ veditavyam iti vākyārthaḥ
          saṃpadyate/</p>

        <label>[l. 13.41]</label>

        <p>tasyārthasya jhaṭ iti pratipattaye atha vyākaraṇam ity evābhidhīyatām/ atha
          śabdānuśāsanam ity adhikākṣaraṃ mudhābhidhīyata iti/ maivam/ śabdānuśāsanam ity
          anvarthasamākhyopādāne tadīyavedāṅgatvapratipādakaprayojanānvākhyānasiddheḥ/ anyathā
          prayojanānabhidhāne vyākaraṇādhyayane ’dhyetṝṇāṃ pravṛttir eva na prasajyet/ nanu
          niṣkāraṇo dharmaḥ ṣaḍaṅgo vedo ’dhyetavya ity adhyetavyatvavidhānād eva pravṛttiḥ
          setsyatīti cet,</p>
        <p>maivam/ tathā vidhāne ’pi tadīyavedāṅgatvapratipādakaprayojanānabhidhāne teṣāṃ pravṛtter
          anupapatteḥ/ tathā hi purā kila vedam adhītyādhyetāras tvaritaṃ vaktāro bhavanti/</p>
        <quote>
          <p>vedān no vaidikāḥ śabdāḥ siddhā lokāc ca laukikāḥ/</p>
        </quote>
        <p>tasmād anarthakaṃ vyākaraṇam iti/ tasmād vedāṅgatvaṃ manyamānās tadadhyayane pravṛttim
          akārṣuḥ/ tataś cedānīṃtanānām api tatra pravṛttir na sidhyet/ sā mā prasāṅkṣīd iti
          tadīyavedāṅgatvapratipādakaṃ prayojanam anvākhyeyam eva/ yady anvākhyāte ’pi prayojane na
          pravarteraṃs tarhi laukikaśabdasaṃskārajñānarahitās te yājñe karmaṇi pratyavāyabhājo
          bhaveyuḥ/ dharmād dhīyeran/ ata eva yājñikāḥ paṭhanti: āhitāgnir apaśabdaṃ prayujya
          prāyaścittīyāṃ sārasvatīm iṣṭiṃ nirvaped iti/ atas
          tadīyavedāṅgatvapratipādakaprayojanānvākhyānārtham atha śabdānuśāsanam ity eva kathyate
          nātha vyākaraṇam iti/ bhavati ca śabdasaṃskāro vyākaraṇaśāstrasya prayojanam/ tasya
          taduddeśena pravrtteḥ/ yathā svargoddeśena pravṛttasya yāgasya svargaḥ prayojanam/ tasmāc
          chabdānuśiṣṭiḥ saṃskārapadavedanīyā śabdānuśāsanasya prayojanam/</p>

        <label>[l. 13.63]</label>

        <p>nanv evam apy abhimataṃ prayojanaṃ na labhyate/ tadupāyābhāvāt/ atha pratipadapāṭha
          evabhyupāya iti manyethās tarhi sa hy anabhyupāyaḥ śabdānāṃ pratipattau pratipadapāṭho
          bhavet/ śabdāpaśabdabhedenānantyāc chabdānām/ evaṃ hi samāmnāyate bṛhaspatir indrāya
          divyaṃ varṣasahasraṃ pratipadapāṭhavihitānāṃ śabdānāṃ śabdapārāyaṇaṃ provāca nāntaṃ
          jagāma/ bṛhaspatiś ca pravaktā indro ’dhyetā divyaṃ varṣasahasram adhyayanakālaḥ/ na ca
          pārāvāptir abhūt/ kim utādya yaś ciraṃ jīvati sa varṣaśataṃ jīvati/
          adhītibodhācaraṇapracāraiś caturbhir hy upāyair vidyopayuktā bhavati/
          tatrādhyayanakālenaiva sarvam āyur upayuktaṃ syāt/ tasmād anabhyupāyaḥ śabdānāṃ
          pratipattau pratipadapāṭha iti prayojanaṃ na sidhyed iti cet</p>
        <p>maivam/ śabdapratipatteḥ pratipadapāṭhasādhyatvānaṅgīkārāt/ prakṛtyādivibhāgakalpanāvatsu
          lakṣyeṣu sāmānyaviśeṣarūpāṇāṃ lakṣaṇānāṃ parjanyavat sakṛd eva pravṛttau bahūnāṃ śabdānām
          anuśāsanopalambhāc ca/ tathā hi/ karmaṇy aṇ (Pā° sū° 3.2.1) ity ekena sāmānyarūpeṇa
          lakṣaṇena karmopapadād dhātumātrād aṇpratyaye kṛte kumbhakāraḥ kāṇḍalāva ityādīnāṃ bahūnāṃ
          śabdānām anuśāsanam upalabhyate/ evam āto ’nupasarge kaḥ (Pā° sū° 3.2.18) ity ekena
          viśeṣalakṣaṇenākārāntād dhātoḥ kapratyaye kṛte dhānyado dhanada ityādīnāṃ bahūnāṃ śabdānām
          anuśāsanam upalabhyate/ bṛhaspatir indrāyeti pratipadapāṭhasyāśakyatvapratipādanaparo
          ’rthavādaḥ/</p>

        <label>[l. 13.83]</label>

        <p>nanv anyeṣv apy aṅgeṣu satsu kim ity etad evādriyate/ ucyate: pradhānaṃ ca ṣaṭsv aṅgeṣu
          vyākaraṇam/ pradhāne ca kṛto yatnaḥ phalavān bhavati/ tad uktam:</p>
        <quote>
          <p>āsannaṃ brahmaṇas tasya tapasām uttamaṃ tapaḥ/</p>
          <p>prathamaṃ chandasām aṅgam āhur vyākaraṇaṃ budhāḥ//</p>
        </quote>
        <p>iti/ tasmād vyākaraṇaśāstrasya śabdānuśāsanaṃ bhavati sākṣāt prayojanam/ pāraṃparyeṇa tu
          vedarakṣādīni/ ata evoktaṃ bhagavatā bhāṣyakāreṇa: rakṣohāgamalaghvasaṃdehāḥ prayojanam
          iti/</p>

        <label>[l. 13.91]</label>

        <p>sādhuśabdaprayogavaśād abhyudayo ’pi bhavati/ tathā ca kathitaṃ kātyāyanena:
          śāstrapūrvake prayoge ’bhyudayas tat tulyaṃ vedaśabdeneti / anyair apy uktam: ekaḥ śabdaḥ
          samyag jñātaḥ suṣṭhu prayuktaḥ svarge loke kāmadhuk bhavatīti/ tathā</p>
        <quote>
          <p>nākam iṣṭasukhaṃ yānti suyuktair baddhavāgrathaiḥ/</p>
          <p>atha patkāṣiṇo yānti ye cikkamitabhāṣiṇaḥ//</p>
        </quote>

        <label>[l. 13.97]</label>

        <p>nanv acetanasya śabdasya katham īdṛśaṃ sāmarthyam upapadyata iti cet:</p>
        <p>maivaṃ manyethāḥ/ mahatā devena sāmyaśravaṇāt/ tad āha śrutiḥ:</p>
        <quote>
          <p>catvāri śṛṅgā trayo asya pādā dve śīrṣe sapta hastāso asya/</p>
          <p>tridhā baddho vṛṣabho roravīti maho devo martyāṃ āviveśa/</p>
        </quote>
        <p>vyācakāra ca bhāṣyakāraḥ: catvāri śṛṅgāṇi catvāri padajātāni nāmākhyātopasarganipātāḥ/
          trayo asya pādā laḍādiviṣayās trayo bhūtabhaviṣyadvartamānakālāḥ/ dve śīrṣe dvau
          śabdātmānau nityaḥ kāryaś ca/ vyaṅgyavyañjakabhedāt/ sapta hastāso asya tiṅā saha sapta
          subvibhaktayaḥ/ tridhā baddhas triṣu sthāneṣu urasi kaṇṭhe śirasi ca baddhaḥ/ vṛṣabha iti
          prasiddhavṛṣabhatvena rūpaṇaṃ kriyate/ varṣaṇāt/ varṣaṇaṃ ca jñānapūrvakānuṣṭhānena
          phalapradatvam/ roravīti śabdaṃ karoti/ rautiḥ śabdakarmā/ iha śabdaśabdena prapañco
          vivakṣitaḥ/ maho devo martyāṃ āviveśa/ mahān devaḥ śabdo martyā maraṇadharmāṇo manuṣyās
          tān āviveśeti/ mahatā devena pareṇa brahmaṇā sāmyam uktaṃ syāt iti/</p>

        <label>[l. 13.113]</label>

        <p>jagannidānaṃ sphoṭākhyo niravayavo nityaḥ śabdo brahmaiveti hariṇābhāṇi brahmakāṇḍe:</p>
        <quote>
          <p>anādinidhanaṃ brahma śabdatattvaṃ tad akṣaram/</p>
          <p>vivartate ’rthabhāvena prakriyā jagato yataḥ// iti/</p>
        </quote>

        <label>[l. 13.117]</label>

        <p>nanu nāmākhyātabhedena padadvaividhyapratīteḥ kathaṃ cāturvidhyam uktam iti cet:</p>
        <p>maivam/ prakārāntarasya prasiddhatvāt/ tad uktam prakīrṇake:</p>
        <quote>
          <p>dvidhā kaiścit padaṃ bhinnaṃ caturdhā pañcadhāpi vā/</p>
          <p>apoddhṛtyaiva vākyebhyaḥ prakṛtipratyayādivat// iti/</p>
        </quote>
        <p>karmapravacanīyena vai pañcamena saha padasya pañcavidhatvam iti helārājo vyākhyātavān/
          karmapravacanīyās tu kriyāviśeṣopajanitasaṃbandhāvacchedahetava iti
          saṃbandhaviśeṣadyotanadvāreṇa kriyāviśeṣadyotanād upasargeṣv evāntarbhavantīty
          abhisaṃdhāya padacāturvidhyaṃ bhāṣyakāreṇoktam yuktam iti vivektavyam/</p>

        <label>[l. 13.126]</label>

        <p>nanu bhavatā sphoṭātmā nityaḥ śabda iti nijāgadyate/ tan na mṛṣyāmahe/ tatra
          pramāṇābhāvād iti kecit/</p>
        <p>atrocyate: pratyakṣam evātra pramāṇam/ gaur ity ekaṃ padam iti
          nānāvarṇātiriktaikapadāvagateḥ sarvajanīnatvāt/ na hy asati bādhake padānubhavaḥ śakyo
          mithyeti vaktum/ padārthapratītyanyathānupapattyāpi sphoṭo ’bhyupagantavyaḥ/ na ca
          varṇebhya eva tatpratyayaḥ prādurbhavatīti parīkṣākṣamam/ vikalpāsahatvāt/ kiṃ varṇāḥ
          samastā vyastā vārthapratyayaṃ janayanti/ nādyaḥ/ varṇānāṃ kṣaṇikānāṃ samūhāsaṃbhavāt/
          nāntyaḥ/ vyastavarṇebhyo ’rthapratyayāsaṃbhavāt/ na ca vyāsasamāsābhyām anyaḥ prakāraḥ
          samastīti/ tasmād varṇānāṃ vācakatvānupapattau yadbalād arthapratipattiḥ sa sphoṭaḥ/
          varṇātirikto varṇābhivyaṅgyo ’rthapratyāyako nityaḥ śabdaḥ sphoṭa iti tadvido vadanti/ ata
          eva sphuṭyate vyajyate varṇair iti sphoṭo varṇābhivyaṅgyaḥ sphuṭati sphuṭībhavaty asmād
          artha iti sphoṭo ’rthapratyāyaka iti sphoṭaśabdārtham ubhayathā nirāhuḥ/ tathā coktaṃ
          bhagavatā patañjalinā mahābhāṣye: atha gaur ity atra kaḥ śabdo yenoccāritena
          sāsnālāṅgūlakakudakhuraviṣāṇināṃ saṃpratyayo bhavati sa śabdaḥ iti/ vivṛtaṃ ca kaiyaṭena:
          vaiyākaraṇā varṇavyatiriktasya padasya vācakatvam icchanti/ varṇānāṃ vācakatve
          dvitīyādivarṇoccāraṇānarthakyaprasaṅgād ityādinā tadvyatiriktaḥ sphoṭo nādābhivyaṅgyo
          vācako vistareṇa vākyapadīye vyavasthāpita ityantena prabandhena/</p>

        <label>[l. 13.147]</label>

        <p>nanu sphoṭasyāpy arthapratyāyakatvaṃ na ghaṭate/ vikalpāsahatvāt/ kim abhivyaktaḥ sphoṭo
          ’rthaṃ pratyāyayaty anabhivyakto vā/ na caramaḥ/
          sarvapadārthapratyayalakṣaṇakāryotpādaprasaṅgāt/ sphoṭasya nityatvābhyupagamena
          nirapekṣasya hetoḥ sadā sattvena kāryasya vilambāyogāt/
          athaitaddoṣaparijihīrṣayābhivyaktaḥ sphoṭo ’rthaṃ pratyāyayatīti kakṣīkriyate tathāpy
          abhivyañjayanto varṇāḥ kiṃ pratyekam abhivyañjayanti saṃbhūya vā/ pakṣadvaye ’pi varṇānāṃ
          vācakatvapakṣe bhavatā ye doṣā bhāṣitās ta eva sphoṭābhivyañjakatvapakṣe vyāvartanīyāḥ/
          tad uktaṃ bhaṭṭācāryair mīmāṃsāślokavārtike:</p>
        <quote>
          <p>yasyānavayavaḥ sphoṭo vyajyate varṇabuddhibhiḥ/</p>
          <p>so ’pi paryanuyogena naikenāpi vimucyate// iti/</p>
        </quote>
        <p>vibhaktyanteṣv eva varṇeṣu suptiṅantaṃ padam iti pāṇininā te vibhaktyantāḥ padam iti
          gautamena ca padasaṃjñāyā vihitatvāt saṃketagraheṇānugrahavaśād varṇeṣv eva padabuddhir
          bhaviṣyati/ tarhi sara ity etasmin pade yāvanto varṇās tāvanta eva rasa ity atrāpi/ evaṃ
          vanaṃ navaṃ nadī dīnā rāmo māro rājā jāretyādiṣv arthabhedapratītir na syād iti cen</p>
        <p>na/ kramabhedena bhedasaṃbhavāt/ tad uktam tautātitaiḥ:</p>

        <label>[l. 13.165]</label>

        <quote>
          <p>yāvanto yādṛśā ye ca yadarthapratipādane/</p>
          <p>varṇāḥ prajñātasāmarthyās te tathaivāvabodhakāḥ// iti/</p>
        </quote>
        <p>tasmād yaś cobhayoḥ samo doṣo na tenaikaś codyo bhavatīti nyāyād varṇānām eva
          vācakatvopapattau nātiriktasphoṭakalpanāvakalpata iti cet</p>
        <p>tad etat kāśakuśāvalambanakalpam/ vikalpānupapatteḥ/ kiṃ varṇamātraṃ
          padapratyayāvalambanaṃ varṇasamūho vā/ nādyaḥ/ parasparavilakṣaṇavarṇamālāyām abhinnaṃ
          nimittaṃ puṣpeṣu vinā sūtraṃ mālāpratyayavad ity ekaṃ padam iti pratipatter anupapatteḥ/
          nāpi dvitīyaḥ/ uccaritapradhvastānāṃ varṇānāṃ samūhabhāvāsaṃbhavāt/ tatra hi
          samūhavyapadeśo ye padārthā ekasmin pradeśe sahāvasthitatayā bahavo ’nubhūyante/
          yathaikasmin pradeśe sahāvasthitatayānubhūyamāneṣu dhavakhadirapalāśādiṣu samūhavyapadeśo
          yathā vā gajanaraturagādiṣu/ na ca te varṇās tathānubhūyante/ utpannapradhvastatvāt/
          abhivyaktipakṣe ’pi krameṇaivābhivyaktiḥ/ samūhāsaṃbhavāt/ nāpi varṇeṣu kālpanikaḥ samūhaḥ
          kalpanīyaḥ/ parasparāśrayaprasaṅgāt/ ekārthapratyāyakatvasiddhau tadupādhinā varṇeṣu
          padatvapratītis tatsiddhāv ekārthapratyāyakatvasiddhir iti/ tasmād varṇānāṃ
          vācakatvāsaṃbhavāt sphoṭo ’bhyupagantavyaḥ/</p>

        <label>[l. 13.182]</label>

        <p>nanu sphoṭavyañjakatāpakṣe ’pi prāguktavikalpaprasareṇa ghaṭṭakuṭīprabhātāyitam iti
          cet,</p>
        <p>tad etan manorājyavijṛmbhaṇam/ vaiṣamyasaṃbhavāt/ tathā hi/ abhivyañjako ’pi prathamo
          dhvaniḥ sphoṭam asphuṭam abhivyanakti/ uttarottarābhivyañjakakrameṇa sphuṭaṃ sphuṭataraṃ
          sphuṭatamam/ yathā svādhyāyaḥ sakṛt paṭhyamāno nāvadhāryate/ abhyāsena tu sphuṭāvasāyaḥ/
          yathā vā ratnatattvaṃ prathamapratītau sphuṭaṃ na cakāsti/ carame cetasi yathāvad
          abhivyajyate/</p>
        <quote>
          <p>nādair āhitabījāyām antyena dhvaninā saha/</p>
          <p>āvṛttiparipākāyāṃ buddhau śabdo ’vadhāryate//</p>
        </quote>
        <p>iti prāmāṇikokteḥ/ tasmād asmāc chabdād arthaṃ pratipadyāmaha iti vyavahāravaśād varṇānām
          arthavācakatvānupapatteḥ prathame kāṇḍe tatrabhavadbhir bhartṛharibhir abhihitatvān
          niravayavam arthapratyāyakaṃ śabdatattvaṃ sphoṭākhyam abhyupagantavyam iti/ etat sarvaṃ
          paramārthasaṃvillakṣaṇasattājātir eva sarveṣāṃ śabdānām artha iti pratipādanapare
          jātisamuddeśe pratipāditam/</p>

        <label>[l. 13.197]</label>

        <p>yadi sattaiva sarveṣāṃ śabdānām arthas tarhi sarveṣāṃ śabdānāṃ paryāyatā syāt/ tathā ca
          kvacid api yugapat tricaturapadaprayogāyoga iti mahac cāturyam āyuṣmataḥ/ tad uktam:</p>
        <quote>
          <p>paryāyāṇāṃ prayogo hi yaugapadyena neṣyate/</p>
          <p>paryāyeṇaiva te yasmād vadanty arthaṃ na saṃhatāḥ// iti/</p>
        </quote>
        <p>tasmād ayaṃ pakṣo na kṣodakṣama iti cet</p>
        <p>tad etad gaganaromanthakalpam/ nīlalohitapītādyuparañjakadravyabhedena sphaṭikamaṇer iva
          saṃbandhibhedāt sattāyās tadātmanābhedena pratipattisiddhau
          gosattādirūpagotvādibhedanibandhanavyavahāravailakṣaṇyopapatteḥ/ tathā cāptavākyam:</p>
        <quote>
          <p>sphaṭikaṃ vimalaṃ dravyaṃ yathā yuktaṃ pṛthak pṛthak/</p>
          <p>nīlalohitapītādyais tadvarṇam upalabhyate// iti/</p>
        </quote>
        <p>tathā hariṇāpy uktam:</p>
        <quote>
          <p>saṃbandhibhedāt sattaiva bhidyamānā gavādiṣu/</p>
          <p>jātir ity ucyate tasyāṃ sarve śabdā vyavasthitāḥ//</p>
          <p>tāṃ prātipadikārthaṃ ca dhātvarthaṃ ca pracakṣate/</p>
          <p>sā nityā sā mahān ātmā tām āhus tvatalādayaḥ// iti/</p>
        </quote>
        <p>āśrayabhūtaiḥ saṃbandhibhir bhidyamānā kalpitabhedā gavāśvādiṣu sattaiva mahāsāmānyam eva
          jātiḥ/ gotvādikam aparaṃ sāmānyaṃ paramārthatas tato bhinnaṃ na bhavati/ gosattaiva gotvaṃ
          nāparam anvayi pratibhāsate/ evam aśvasattāśvatvam ityādi vācyam/ evaṃ ca tasyām eva
          gavādibhedabhinnāyāṃ sattāyāṃ jātau sarve gośabdādayo vācakatvena vyavasthitāḥ/
          prātipadikārthaś ca satteti prasiddham/ bhāvavacano dhātur iti pakṣe bhāvaḥ sattaiveti
          dhātvarthaḥ sattā bhavaty eva/ kriyāvacano dhātur iti pakṣe ’pi</p>
        <quote>
          <p>jātim anye kriyām āhur anekavyaktivartinīm/</p>
        </quote>
        <p>iti kriyāsamuddeśe kriyāyā jātirūpatvapratipādanād dhātvarthaḥ sattā bhavaty eva/ tasya
          bhāvas tvatalau (P. 5.1.119) iti bhāvārthe tvatalādīnāṃ vidhānāt sattāvācitvaṃ yuktam/ sā
          ca sattodayavyayavaidhuryān nityā/ sarvasya prapañcasya tadvivartatayā deśataḥ kālato
          vastutaś ca paricchedarāhityāt sā sattā mahān ātmeti vyapadiśyata iti
          kārikādvayārthaḥ/</p>

        <label>[l. 13.228]</label>

        <p>dravyapadārthavādino ’pi naye saṃvillakṣaṇaṃ tattvam eva sarvaśabdārtha iti
          saṃbandhasamuddeśe samarthitam:</p>
        <quote>
          <p>satyaṃ vastu tadākārair asatyair avadhāryate/</p>
          <p>asatyopādhibhiḥ śabdaiḥ satyam evābhidhīyate//</p>
          <p>adhruveṇa nimittena devadattagṛhaṃ yathā/</p>
          <p>gṛhītaṃ gṛhaśabdena śuddham evābhidhīyate// iti/</p>
        </quote>
        <p>bhāṣyakāreṇāpi siddhe śabdārthasaṃbandha ity etad vārtikavyākhyāvasare dravyaṃ hi nityam
          ity anena granthenāsatyopādhyavacchinnaṃ brahmatattvaṃ dravyaśabdavācyaṃ sarvaśabdārtha
          iti nirūpitam/</p>

        <label>[l. 13.237]</label>

        <p>jātiśabdārthavācino vājapyāyanasya mate gavādayaḥ śabdā bhinnadravyasamavetajātim
          abhidadhati/ tasyām avagāhyamānāyāṃ tatsaṃbandhāt dravyam avagamyate/ śuklādayaḥ śabdā
          guṇasamavetāṃ jātim ācakṣate/ guṇe tatsaṃbandhāt pratyayaḥ/ dravye saṃbandhisaṃbandhāt/
          saṃjñāśabdānām utpattiprabhṛty ā vināśāc chaiśavakaumārayauvanādyavasthādibhede ’pi sa
          evāyam ity abhinnapratyayabalāt siddhā devadattatvādijātir abhyupagantavyā/ kriyāsv api
          jātir ālakṣyate/ saiva dhātuvācyā/ pacatītyādāv anuvṛttapratyayasya prādurbhāvāt/
          dravyapadārthavādivyāḍinaye śabdasya vyaktir evābhidheyatayā pratibhāsate/ jātis
          tūpalakṣaṇatayeti nānantyādidoṣāvakāśaḥ/ pāṇinyācāryasyobhayaṃ saṃmatam/ yato
          jātipadārtham abhyupagamya jātyākhyāyām ekasmin bahuvacanam anyatarasyām ityādivyavahāraḥ/
          dravyapadārtham aṅgīkṛtya sarūpāṇām ekaśeṣa ekavibhaktau ityādiḥ/ vyākaraṇasya
          sarvapārṣadatvān matadvayābhyupagame na kaścid virodhaḥ/ tasmād advayaṃ satyaṃ paraṃ
          brahmatattvaṃ sarvaśabdārtha iti sthitam/ tad uktam:</p>
        <quote>
          <p>tasmāc chaktivibhāgena satyaḥ sarvaḥ sadātmakaḥ/</p>
          <p>eko ’rthaḥ śabdavācyatve bahurūpaḥ prakāśate// iti/</p>
        </quote>
        <p>satyasvarūpam api hariṇoktaṃ saṃbandhasamuddeśe:</p>
        <quote>
          <p>yatra draṣṭā ca dṛśyaṃ ca darśanaṃ cāvikalpitam/</p>
          <p>tasyaivārthasya satyatvam āhus trayyantavedinaḥ// iti/</p>
        </quote>
        <p>dravyasamuddeśe ’pi:</p>
        <quote>
          <p>vikārāpagame satyaṃ suvarṇaṃ kuṇḍale yathā/</p>
          <p>vikārāpagamo yatra tām āhuḥ prakṛtiṃ parām// iti/</p>
        </quote>

        <label>[l. 13.260]</label>

        <p>abhyupagatādvitīyatvanirvāhāya vācyavācakayor avibhāgaḥ pradarśitaḥ:</p>
        <quote>
          <p>vācyā sā sarvaśabdānāṃ śabdāc ca na pṛthak tataḥ/</p>
          <p>apṛthaktve ’pi saṃbandhas tayor jīvātmanor iva// iti/</p>
        </quote>
        <p>tattadupādhiparikalpitabhedabahulatayā vyavahārasyāvidyāmātrakalpitatvena
          pratiniyatākāropadhīyamānarūpabhedaṃ brahmatattvaṃ sarvaśabdaviṣayaḥ/ abhede ca
          pāramārthike saṃvṛtivaśād vyavahāradaśāyāṃ svapnāvasthāvad uccāvacaḥ prapañco vivartata
          iti kārikārthaḥ/ tad āhur vedāntavādanipuṇāḥ:</p>
        <quote>
          <p>yathā svapnaprapañco ’yaṃ mayi māyāvijṛmbhitaḥ/</p>
          <p>evaṃ jāgratprapañco ’pi mayi māyāvijṛmbhitaḥ// iti/</p>
        </quote>
        <p>tad itthaṃ kūṭasthe parasmin brahmaṇi saccidānandarūpe pratyag abhinne ’vagate
          ’nādyavidyānivṛttau tādṛgbrahmātmanāvasthānalakṣaṇaṃ<note>
            <p><hi rendition="simple:italic">tādṛgbrahmātmāvasthānalakṣaṇaṃ</hi> ]; <hi
                rendition="simple:italic">tādṛgbrahmātmanāvasthānalakṣaṇaṃ</hi> A.</p>
          </note> niḥśreyasaṃ setsyati/</p>

        <label>[l. 13.274]</label>

        <p>śabdabrahmaṇi niṣṇātaḥ paraṃ brahmādhigacchati ity abhiyuktokteḥ/ tathā ca
          śabdānuśāsanaśāstrasya niḥśreyasasādhanatvaṃ siddham/ tad uktam:</p>
        <quote>
          <p>tad dvāram apavargasya vāṅmalānāṃ cikitsitam/</p>
          <p>pavitraṃ sarvavidyānām adhividyaṃ pracakṣate// iti/</p>
        </quote>
        <p>tathā</p>
        <quote>
          <p>idam ādyaṃ padasthānaṃ siddhisopānaparvaṇām/</p>
          <p>iyaṃ sā mokṣamāṇānām ajihmā rājapaddhatiḥ// iti/</p>
        </quote>
        <p>tasmād vyākaraṇaśāstraṃ paramapuruṣārthasādhanatayādhyetavyam iti siddham//</p>
        <trailer>iti sarvadarśanasaṃgrahe pāṇinidarśanam//</trailer>
      </div>

      <div>
        <head>[atha sāṃkhyadarśanaṃ //14//]</head>

        <label>[l. 14.1]</label>

        <p>atha sāṃkhyair ākhyāte pariṇāmavāde paripanthini jāgarūke kathaṃkāraṃ vivartavāda
          ādaraṇīyo bhavet/ eṣa hi teṣām āghoṣaḥ/</p>
        <p>saṃkṣepeṇa hi sāṃkhyaśāstre catasro vidhāḥ saṃbhāvyante/ kaścid arthaḥ prakṛtir eva
          kaścid vikṛtiḥ prakṛtiś ca kaścid vikṛtir eva kaścid anubhaya iti/</p>

        <label>[l. 14.5]</label>

        <p>tatra kevalā prakṛtiḥ pradhānapadena vedanīyā mūlaprakṛtiḥ/ nāsāv anyasya kasyacid
          vikṛtiḥ/ prakarotīti prakṛtir iti vyutpattyā sattvarajastamoguṇānāṃ sāmyāvasthāyā
          abhidhānāt/ tad uktaṃ mūlaprakṛtir avikṛtiḥ iti/ mūlaṃ cāsau prakṛtiś ca mūlaprakṛtiḥ/
          mahadādeḥ kāryakalāpasyāsau mūlaṃ na tv asya pradhānasya mūlāntaram asti/ anavasthāpātāt/
          na ca bījāṅkuravad anavasthādoṣo na bhavatīti vācyam/ pramāṇābhāvād iti bhāvaḥ/</p>

        <label>[l. 14.12]</label>

        <p>vikṛtayaś ca prakṛtayaś ca mahadahaṃkāratanmātrāṇi/ tad apy uktaṃ mahadādyāḥ
          prakṛtivikṛtayaḥ sapta iti/ asyārthaḥ/ prakṛtayaś ca tā vikṛtayaś ceti prakṛtivikṛtayaḥ
          sapta mahadādīni tattvāni/ tatrāntaḥkaraṇādipadavedanīyaṃ mahattattvam ahaṃkārasya
          prakṛtiḥ/ mūlaprakṛtes tu vikṛtiḥ/ evam ahaṃkāratattvam abhimānāparanāmadheyaṃ mahato
          vikṛtiḥ/ prakṛtiś ca tad evāhaṃkāratattvaṃ tāmasaṃ sat pañcatanmātrāṇāṃ sūkṣmābhidhānam/
          tad eva sāttvikaṃ sat prakṛtir ekādaśendriyāṇāṃ buddhīndriyāṇāṃ
          cakṣuḥśrotraghrāṇarasanātvagākhyānāṃ karmendriyāṇāṃ vākpāṇipādapāyūpasthākhyānām
          ubhayātmakasya manasaś ca/ rajasas tūbhayatra kriyotpādanadvāreṇa kāraṇatvam astīti na
          vaiyarthyam/ tad uktam īśvarakṛṣṇena —</p>
        <quote>
          <p>abhimāno 'haṃkāras tasmād dvividhaḥ pravartate sargaḥ/</p>
          <p>ekādaśakaraṇagaṇas tanmātrāpañcakaṃ caiva//</p>
          <p>sāttvika ekādaśakaḥ pravartate vaikṛtād ahaṃkārāt/</p>
          <p>bhūtādes tanmātraḥ sa tāmasas taijasād ubhayam//</p>
          <p>buddhīndriyāṇi cakṣuḥśrotraghrāṇarasanatvagākhyāni/</p>
          <p>vākpāṇipādapāyūpasthāḥ karmendriyāṇy āhuḥ//</p>
          <p>ubhayātmakam atra manaḥ saṃkalpakam indriyaṃ ca sādharmyāt/ iti/</p>
        </quote>
        <p>vivṛtaṃ ca tattvakaumudyām ācāryavācaspatibhiḥ/</p>

        <label>[l. 14.32]</label>

        <p>kevalā vikṛtis tu viyadādīni pañca mahābhūtāni ekādaśendriyāṇi ca/ tad uktaṃ ṣoḍaśakas tu
          vikāraḥ iti/ ṣoḍaśasaṃkhyāvacchinno gaṇaḥ ṣoḍaśako vikāra eva na prakṛtir ity arthaḥ/ yady
          api pṛthivyādayo goghaṭādīnāṃ prakṛtis tathāpi na te pṛthivyādibhyas tattvāntaram iti na
          prakṛtiḥ/ tattvāntaropādānatvaṃ ceha prakṛtitvam abhimatam/ goghatādīnāṃ
          sthūlatvendriyagrāhyatvayoḥ samānatvena tattvāntaratvābhāvaḥ/ tatra
          śabdasparśarūparasagandhatanmātrebhyaḥ pūrvapūrvasūkṣmabhūtasahitebhyaḥ pañca mahābhūtāni
          viyadādīni krameṇaikadvitricatuṣpañcaguṇāni jāyante/ indriyasṛṣṭis tu prāg evoktā/ tad
          uktam —</p>
        <quote>
          <p>prakṛter mahāṃs tato 'haṃkāras tasmād gaṇaś ca ṣoḍaśakaḥ/</p>
          <p>tasmād api ṣoḍaśakāt pañcabhyaḥ pañca bhūtāni// iti/</p>
        </quote>

        <label>[l. 14.45]</label>

        <p>anubhayātmakaḥ puruṣaḥ/ tad uktaṃ na prakṛtir na vikṛtiḥ puruṣaḥ iti/ puruṣas tu
          kūṭasthanityo 'pariṇāmī na kasyacit prakṛtir nāpi vikṛtiḥ kasyacid ity arthaḥ/</p>

        <label>[l. 14.48]</label>

        <p>etatpañcaviṃśatitattvasādhakatvena pramāṇatrayam abhimatam/ tad apy uktam —</p>
        <quote>
          <p>dṛṣṭam anumānam āptavacanaṃ ca sarvapramāṇasiddhatvāt/</p>
          <p>trividhaṃ pramāṇam iṣṭaṃ prameyasiddhiḥ pramāṇād dhi// iti/</p>
        </quote>

        <label>[l. 14.53]</label>

        <p>iha kāryakāraṇabhāve caturdhā vipratipattiḥ prasarati/ asataḥ saj jāyata iti saugatāḥ
          saṃgirante/ naiyāyikādayaḥ sato 'saj jāyata iti/ vedāntinaḥ sato vivartaḥ kāryajātaṃ na
          vastusad iti/ sāṃkhyāḥ punaḥ sataḥ saj jāyata iti/</p>

        <label>[l. 14.57]</label>

        <p>tatrāsataḥ saj jāyata iti na prāmāṇikaḥ pakṣaḥ/ asato nirupākhyasya śaśaviṣāṇavat
          kāraṇatvānupapatteḥ/ tucchātucchayos tādātmyānupapatteś ca/</p>

        <label>[l. 14.60]</label>

        <p>nāpi sato 'saj jāyate/ kārakavyāpārāt prāg asataḥ śaśaviṣāṇavat
          sattāsaṃbandhalakṣaṇotpattyanupapatteḥ/ na hi nīlaṃ nipuṇatamenāpi pītaṃ kartuṃ pāryate/
          nanu sattvāsattve ghaṭasya dharmāv iti cet — tad acāru/ asati dharmiṇi taddharma iti
          vyapadeśānupapattyā dharmiṇaḥ sattvāpatteḥ/</p>

        <label>[l. 14.64]</label>

        <p>tasmāt kārakavyāpārāt prāg api kāryaṃ sad eva/ sataś cābhivyaktir upapadyate/ yathā
          pīḍanena tileṣu tailasya dohanena saurabheyīṣu payasaḥ/ asataḥ kāraṇe kim api nidarśanaṃ
          na dṛśyate/ kiṃ ca kāryeṇa kāraṇaṃ saṃbaddhaṃ tajjanakam asaṃbaddhaṃ vā/ prathame kāryasya
          sattvam āyātam/ sator eva saṃbandha iti niyamāt/ carame sarvaṃ kāryajātaṃ sarvasmāj
          jāyeta/ asaṃbaddhatvāviśeṣāt/ tad ākhyāyi sāṃkhyācāryaiḥ —</p>
        <quote>
          <p>asattvān nāsti saṃbandhaḥ kāraṇaiḥ sattvasaṅgibhiḥ</p>
          <p>asaṃbaddhasya cotpattim icchato na vyavasthitiḥ// iti/</p>
        </quote>

        <label>[l. 14.72]</label>

        <p>athaivam ucyetāsaṃbaddham api tat tad eva janayati yatra yacchaktam/ śaktiś ca
          kāryadarśanonneyeti/ tan na saṃgacchate/ tileṣu tailajananaśaktir ity atra tailasyāsattve
          saṃbaddhatvāsaṃbaddhatvavikalpena tacchaktir iti nirūpaṇāyogāt/ kāryakāraṇayor abhedāc ca
          kāraṇāt pṛthak kāryasya sattvaṃ na bhavati/ paṭas tantubhyo na bhidyate/ taddharmatvāt/ na
          yad evaṃ na tad evaṃ yathā gor aśvaḥ/ taddharmaś ca paṭaḥ/ tasmān nārthāntaram/</p>
        <p>tarhi pratyekaṃ ta eva prāvaraṇakāryaṃ kuryur iti cen na/</p>
        <p>saṃsthānabhedenāvirbhūtapaṭabhāvānāṃ prāvaraṇārthakriyākāritvopapatteḥ/ yathā hi
          kūrmasyāṅgāni kūrmaśarīre niviśamānāni tirobhavanti niḥsaranti cāvirbhavanti evaṃ
          kāraṇasya tantvādeḥ paṭādayo viśeṣā niḥsaranta āvirbhavanta utpadyanta ity ucyante/
          niviśamānās tirobhavanto vinaśyantīty ucyante/ na punar asatām utpattiḥ satāṃ vā vināśaḥ/
          yathoktaṃ bhagavadgītāyām —</p>
        <quote>
          <p>nāsato vidyate bhāvo nābhāvo vidyate sataḥ/ iti/</p>
        </quote>

        <label>[l. 14.86]</label>

        <p>tataś ca kāryānumānāt tatpradhānasiddhiḥ/ tad uktam —</p>
        <quote>
          <p>asadakaraṇād upādānagrahaṇāt sarvasaṃbhavābhāvāt/</p>
          <p>śaktasya śakyakaraṇāt kāraṇabhāvāc ca sat kāryam/ iti/</p>
        </quote>

        <label>[l. 14.90]</label>

        <p>nāpi sato brahmatattvasya vivartaḥ prapañcaḥ/ bādhānupalambhāt/ adhiṣṭhānāropyayoś
          cijjaḍayoḥ kaladhautaśuktyādivat sārūpyābhāvenāropāsaṃbhavāc ca/</p>

        <label>[l. 14.93]</label>

        <p>tataś ca sukhaduḥkhamohātmakasya prapañcasya tathāvidhakāraṇam avadhāraṇīyam/ tathā ca
          prayogaḥ: vimataṃ bhāvajātaṃ sukhaduḥkhamohātmakakāraṇakaṃ tadanvitatvāt/ yad yenānvīyate
          tat tatkāraṇakaṃ yathā rucakādikaṃ suvarṇānvitaṃ suvarṇakāraṇakam/ tathā cedaṃ tasmāt
          tatheti/ tatra jagatkāraṇe yeyaṃ sukhātmakatā tat sattvaṃ yā duḥkhātmakatā tad rajo yā ca
          mohātmakatā tat tama iti triguṇātmakakāraṇasiddhiḥ/ tathā hi/ pratyekaṃ bhāvās
          traiguṇyavanto ’nubhūyante/ yathā maitradāreṣu satyavatyāṃ maitrasya sukham āvirasti/ taṃ
          prati sattvaguṇaprādurbhāvāt/ tatsapatnīnāṃ duḥkham/ tāḥ prati rajoguṇaprādurbhāvāt/ tām
          alabhamānasya caitrasya moho bhavati/ taṃ prati tamoguṇasamudbhavāt/ evam anyad api
          ghaṭādikaṃ labhyamānaṃ sukhaṃ karoti/ parair apahriyamāṇaṃ duḥkhākaroti/
          udāsīnasyopekṣāviṣayatvenopatiṣṭhate/ upekṣāviṣayatvaṃ nāma mohaḥ/ muha vaicittye ity
          asmād dhātor mohaśabdaniṣpatteḥ/ upekṣaṇīyeṣu cittavṛttyanudayāt/ tasmāt sarvaṃ bhāvajātaṃ
          sukhaduḥkhamohātmakaṃ triguṇapradhānakāraṇakam avagamyate/ tathā śvetāśvataropaniṣadi
          śrūyate :</p>
        <quote>
          <p>ajām ekāṃ lohitaśuklakrṣṇāṃ</p>
          <p>bahvīḥ prajāḥ sṛjamānāṃ sarūpāḥ/</p>
          <p>ajo hy eko juṣamāṇo ’nuśete</p>
          <p>jahāty enāṃ bhuktabhogām ajo ’nyaḥ// iti/</p>
        </quote>
        <p>atra lohitaśuklakṛṣṇaśabdā rañjakatvaprakāśakatvāvarakatvasādharmyād
          rajaḥsattvatamoguṇatrayapratipādanaparāḥ/</p>

        <label>[l. 14.114]</label>

        <p>nanv acetanaṃ pradhānaṃ cetanānadhiṣṭhitaṃ mahadādikārye na vyāpriyate/ ataḥ kenacic
          cetanenādhiṣṭhātrā bhavitavyam/ tathā ca sarvārthadarśī parameśvaraḥ svīkartavyaḥ syād iti
          cet — tad asaṃgatam/ acetanasyāpi pradhānasya prayojanavaśena pravṛttyupapatteḥ/ dṛṣṭaṃ
          cācetanaṃ cetanānādhiṣṭhitaṃ puruṣārthāya pravartamānaṃ yathā vatsavivṛddhyartham acetanaṃ
          kṣīraṃ pravartate yathā ca jalam acetanaṃ lokopakārāya pravartate tathā prakṛtir acetanāpi
          puruṣavimokṣāya pravartsyati/ tad uktam —</p>
        <quote>
          <p>vatsavivṛddhinimittaṃ kṣīrasya yathā pravṛttir ajñasya/</p>
          <p>puruṣavimokṣanimittaṃ tathā pravṛttiḥ pradhānasya// iti/</p>
        </quote>

        <label>[l. 14.124]</label>

        <p>yas tu parameśvaraḥ karuṇayā pravartaka iti parameśvarāstitvavādināṃ ḍiṇḍimaḥ sa
          garbhasrāveṇa gataḥ/ vikalpānupapatteḥ/ sa kiṃ sṛṣṭeḥ prāk pravartate sṛṣṭyuttarakālaṃ vā/
          ādye śarīrādyabhāvena duḥkhānutpattau jīvānāṃ duḥkhaprahāṇecchānupapattiḥ/ dvitīye
          parasparāśrayaprasaṅgaḥ/ karuṇayā sṛṣṭiḥ sṛṣṭyā ca kāruṇyam iti/ tasmād acetanasyāpi
          cetanānadhiṣṭhitasya pradhānasya mahadādirūpeṇa pariṇāmaḥ puruṣārthaprayuktaḥ
          pradhānapuruṣasaṃyoganimittaḥ/ yathā nirvyāpārasyāpy ayaskāntasya saṃnidhānena lohasya
          vyāpāras tathā nirvyāpārasya puruṣasya saṃnidhānena pradhānavyāpāro yujyate/
          prakṛtipuruṣasaṃbandhaś ca paṅgvandhavat parasparāpekṣānibandhanaḥ/ prakṛtir hi bhogyatayā
          bhoktāraṃ puruṣam apekṣate/ puruṣo 'pi bhedāgrahād buddhicchāyāpattyā tadgataṃ
          duḥkhatrayaṃ vārayamāṇaḥ kaivalyam apekṣate/ tat prakṛtipuruṣavivekanibandhanaṃ na ca
          tadantareṇa yuktam iti kaivalyārthaṃ puruṣaḥ pradhānam apekṣate/ yathā khalu kaucit
          paṅgvandhau pathi sārthena gacchantau daivakṛtād upaplavāt parityaktasārthau mandamandam
          itaḥ tataḥ paribhramantau bhayākulau daivavaśāt saṃyogam upagacchetām/ tatra cāndhena
          paṅguḥ skandham āropitaḥ/ tataḥ paṅgudarśitena mārgeṇāndhaḥ samīhitaṃ sthānaṃ prāpnoti
          paṅgur api skandhādhirūḍhaḥ/ tathā parasparāpekṣapradhānapuruṣanibandhanaḥ sargaḥ/
          yathoktam —</p>
        <quote>
          <p>puruṣasya darśanārthaṃ kaivalyārthaṃ tathā pradhānasya/</p>
          <p>paṅgvandhavad ubhayor api saṃbandhas tatkṛtaḥ sargaḥ// iti/</p>
        </quote>

        <label>[l. 14.145]</label>

        <p>nanu puruṣārthanibandhanā bhavatu prakṛteḥ pravṛttiḥ/ nivṛttis tu katham upapadyata iti
          cet — ucyate/ yathā bhartrā dṛṣṭadoṣā svairiṇī bhartāraṃ punar nopaiti yathā vā
          kṛtaprayojanā nartakī nivartate tathā prakṛtir api/ yathoktam:</p>
        <quote>
          <p>raṅgasya darśayitvā nivartate nartakī yathā nṛtyāt/</p>
          <p>puruṣasya tathātmānaṃ prakāśya vinivartate prakṛtiḥ// iti/</p>
        </quote>

        <label>[l. 14.152]</label>

        <p>etac ca nirīśvarasāṃkhyaśāstrapravartakakapilādimatānusāriṇāṃ matam upanyastam//</p>
        <trailer>iti sarvadarśanasaṃgrahe sāṃkhyadarśanam//</trailer>
      </div>

      <div>
        <head>[atha pātañjaladarśanam //15//]</head>

        <label>[l. 15.1]</label>

        <p>sāṃprataṃ seśvarasāṃkhyapravartakapatañjaliprabhṛtimunimatam anuvartamānānāṃ matam
          upanyasyate/</p>

        <label>[l. 15.3]</label>

        <p>tatra sāṃkhyapravacanāparanāmadheyaṃ yogaśāstraṃ patañjalipraṇītaṃ pādacatuṣṭayātmakam/
          tatra prathame pāde — atha yogānuśāsanam iti yogaśāstrārambhapratijñāṃ vidhāya yogaś
          cittavṛttinirodhaḥ ityādinā yogalakṣaṇam abhidhāya samādhiṃ saprapañcaṃ niradikṣad
          bhagavān patañjaliḥ/ dvitīye tapaḥsvādhyāyeśvarapraṇidhānāni kriyāyogaḥ ityādinā
          vyutthitacittasya kriyāyogaṃ yamādīni ca pañca bahirāṅgāṇi sādhanāni/ tṛtīye deśabandhaś
          cittasya dhāraṇā ityādinā dhāraṇādhyānasamādhitrayam antaraṅgaṃ saṃyamapadavācyaṃ
          tadavāntaraphalaṃ vibhūtijātam/ caturthe janmauṣadhimantratapaḥsamādhijāḥ siddhayaḥ
          ityādinā siddhipañcakaprapañcanapuraḥsaraṃ paramaṃ prayojanaṃ kaivalyam/ pradhānādīni
          pañcaviṃśatitattvāni prācīnāny eva saṃmatāni/ ṣaḍviṃśas tu parameśvaraḥ
          kleśakarmavipākāśayair aparāmṛṣṭaḥ puruṣaḥ svecchayā nirmāṇakāyam adhiṣṭhāya
          laukikavaidikasaṃpradāyapravartakaḥ saṃsārāṅgāre tapyamānānāṃ prāṇabhṛtām anugrāhakaś
          ca/</p>

        <label>[l. 15.18]</label>

        <p>nanu puṣkarapalāśavan nirlepasya tasya tapyabhāvaḥ katham upapadyate yena parameśvaro
          'nugrāhakatayā kakṣīkriyata iti cet — ucyate/ tāpakasya rajasaḥ sattvam eva tapyaṃ
          buddhyātmanā pariṇatam iti sattve paritapyamāne tadāropavaśena tadabhedāvagāhipuruṣo 'pi
          tapyata ity ucyate/ tad uktam ācāryaiḥ —</p>
        <quote>
          <p>sattvaṃ tapyaṃ buddhibhāvena vṛttaṃ bhāvā ye vā rājasās tāpakās te/</p>
          <p>tapyābhedagrāhiṇī tāmasī yā vṛttis tasyāṃ tapya ity ukta ātmā//</p>
        </quote>
        <p>iti/ pañcaśikhenāpy uktam — apariṇāminī hi bhoktṛśaktir apratisaṃkramā ca pariṇāminy
          arthe pratisaṃkrānteva tadvṛttim anupatatīti/ bhoktṛśaktir iti cicchaktir ucyate/ sā
          cātmaiva/ pariṇāminy arthe buddhitattve pratisaṃkrānteva pratibimbiteva tadvṛttim
          anupatatīti buddhau pratibimbitā sā cicchaktir buddhicchāyāpattyā buddhivṛttyanukāravatīti
          bhāvaḥ/ tathā śuddho 'pi puruṣaḥ pratyayaṃ bauddham anupaśyati tam anupaśyann atadātmāpi
          tadātmaka iva pratibhāsata iti/ itthaṃ tapyamānasya
          puruṣasyādaranairantaryadīrghakālānubandhiyamaniyamādyaṣṭāṅgayogānu-ṣṭhānena
          parameśvarapraṇidhānena ca sattvapuruṣānyatākhyātāv anupaplavāyāṃ jātāyām avidyādayaḥ
          pañca kleśāḥ samūlakāṣaṃ kaṣitā bhavanti/ kuśalākuśalāś ca karmāśayāḥ samūlaghātaṃ hatā
          bhavanti/ tataś ca puruṣasya nirlepasya kaivalyenāvasthānaṃ kaivalyam iti siddham/</p>

        <label>[l. 15.37]</label>

        <p>tatrātha yogānuśāsanam iti prathamasūtreṇa prekṣāvatpravṛttyaṅgaṃ
          viṣayaprayojanasaṃbandhādhikārirūpam anubandhacatuṣṭayaṃ pratipādyate/</p>

        <label>[l. 15.40]</label>

        <p>atrāthaśabdo 'dhikārārthaḥ svīkriyate/ athaśabdasyānekārthatve saṃbhavati katham
          ārambhārthatvapakṣe pakṣapātaḥ saṃbhavet/ athaśabdasya maṅgalādyanekārthatvaṃ
          nāmaliṅgānuśāsanenānuśiṣṭaṃ</p>
        <quote>
          <p>maṅgalānantarārambhapraśnakārtsnyeṣv atho atha/</p>
        </quote>
        <p>iti/ atra praśnakārtsnyayor asaṃbhave 'pi
          ānantaryamaṅgalapūrvaprakṛtāpekṣārambhalakṣaṇānāṃ caturṇām arthānāṃ saṃbhavād
          ārambhārthatvānupapattir iti cet —</p>

        <label>[l. 15.46]</label>

        <p>maivaṃ maṃsthāḥ/ vikalpāsahatvāt/ ānantaryam athaśabdārtha iti pakṣe yataḥ kutaścid
          ānantaryaṃ pūrvavṛttaśamādyasādhāraṇāt kāraṇād ānantaryaṃ vā/ na prathamaḥ/</p>
        <quote>
          <p>na hi kaścit kṣaṇam api jātu tiṣṭhaty akarmakṛt/</p>
        </quote>
        <p>iti nyāyena sarvo jantur avaśyaṃ kiṃcit kṛtvā kiṃcit karoty eveti tasyābhidhānam
          antareṇāpi prāptatayā tadarthāthaśabdaprayogavaiyarthyaprasakteḥ/ na caramaḥ/
          śamādyanantaraṃ yogasya pravṛttāv api tasyānuśāsanapravṛtyanubandhatvenopāttatayā śabdataḥ
          prādhānyābhāvāt/ na ca śabdataḥ pradhānabhūtasyānuśāsanasya śamādyānantaryam
          athaśabdārthaḥ kiṃ na syād iti vaditavyam/ anuśāsanam iti hi śāstram āha/ anuśiṣyate
          vyākhyāyate lakṣaṇabhedopāyaphalasahito yogo yena tad anuśāsanam iti vyutpatteḥ/
          anuśāsanasya ca tattvajñānacikhyāpayiṣānantarabhāvitvena śamadamādyānantaryaniyamābhāvāt/
          jijñāsājñānayos tu śamādyānantaryam āmnāyate — tasmāc chānto dānta uparatas titikṣuḥ
          samāhito bhūtvātmany evātmānaṃ paśyet ityādinā/</p>
        <p>nāpi tattvajñānacikhyāpayiṣānantaryam athaśabdārthaḥ/ tasya saṃbhave 'pi
          śrotṛpratipattipravṛttyor anupayogenānabhidheyatvāt/ tavāpi niḥśreyasahetutayā
          yogānuśāsanaṃ pramitaṃ na vā/ ādye tadabhāve 'py upādeyatvaṃ bhavet/ dvitīye tadbhāve 'pi
          heyatvaṃ syāt/ pramitaṃ cāsya niḥśreyasanidānatvam/</p>
        <quote>
          <p>adhyātmayogādhigamena devaṃ matvā dhīro harṣaśokau jahāti/</p>
        </quote>
        <p>iti śruteḥ/</p>
        <p>samādhāv acalā buddhis tadā yogam avāpsyasi/</p>
        <p>iti smṛteś ca/ ata eva śiṣyapraśnatapaścaraṇarasāyanopayogādyānantaryaṃ parākṛtam/ athāto
          brahmajijñāsā ity atra tu brahmajijñāsāyā anadhikāryatvenādhikārārthatvaṃ parityajya
          sādhanacatuṣṭayasaṃpattiviśiṣṭādhikārisamarpaṇāya śamadamādivākyavihitāc chamāder
          ānantaryam athaśabdārtha iti śaṃkarācāryair niraṭaṅki/</p>

        <label>[l. 15.73]</label>

        <p>atha mā nāma bhūd ānantaryārtho 'thaśabdaḥ/ maṅgalārthaḥ kiṃ na syāt/ na syāt/ maṅgalasya
          vākyārthe samanvayābhāvāt/ agarhitābhīṣṭāvāptir maṅgalam/ abhīṣṭaṃ ca
          sukhāvāptiduḥkhaparihārarūpatayeṣṭam/ yogānuśāsanasya ca sukhaduḥkhanivṛttyor
          anyataratvābhāvān na maṅgalatā/ tathā ca yogānuśāsanaṃ maṅgalam iti na saṃpanīpadyate/
          mṛdaṅgadhvaner ivāthaśabdaśravaṇasya kāryatayā maṅgalasya vācyatvalakṣyatvayor asaṃbhavāc
          ca/ yathārthikārtho vākyārthe na niviśate tathā kāryam api na niviśeta/
          apadārthatvāviśeṣāt/ padārtha eva hi vākyārthe samanvīyate/ anyathā śabdapramāṇakānāṃ
          śābdī hy ākāṅkṣā śabdenaiva pūryata iti mudrābhaṅgaḥ kṛto bhavet/</p>
        <p>nanu prāripsitaprabandhaparisamāptiparipanthipratyūhavyūhapraśamanāya
          śiṣṭācāraparipālanāya ca śāstrārambhe maṅgalācaraṇam anuṣṭheyam/ maṅgalādīni
          maṅgalamadhyāni maṅgalāntāni ca śāstrāṇi prathante āyuṣmatpuruṣakāṇi vīrapuruṣakāṇi ca
          bhavanti ity abhiyuktokteḥ/ bhavati ca maṅgalārtho 'thaśabdaḥ —</p>

        <label>[l. 15.87]</label>

        <quote>
          <p>oṃkāraś cāthaśabdaś ca dvāv etau brahmaṇaḥ purā/</p>
          <p>kaṇṭhaṃ bhittvā viniryātau tasmān māṅgalikāv ubhau//</p>
        </quote>
        <p>iti smṛtisaṃbhavāt/ tathā ca vṛddhir ādaic ityādau vṛddhyādiśabdavad athaśabdo
          maṅgalārthaḥ syād iti cet — maivaṃ bhāṣiṣṭhāḥ/ arthāntarābhidhānāya prayuktasyāthaśabdasya
          vīṇāveṇvādidhvanivad chravaṇamātreṇa maṅgalaphalatvopapatteḥ/
          athārthāntarārambhavākyārthadhīphalakasyāthaśabdasya katham anyaphalakateti cen na/
          anyārthaṃ nīyamānodakumbhopalambhavat tatsaṃbhavāt/ na ca smṛtivyākopaḥ/ māṅgalikāv iti
          maṅgalaprayojanatvavivakṣayā pravṛtteḥ/</p>

        <label>[l. 15.96]</label>

        <p>nāpi pūrvaprakṛtāpekṣo 'thaśabdaḥ/ phalata ānantaryāvyatirekeṇa prāg uktadūṣaṇānuṣaṅgāt/
          kim ayam athaśabdo 'dhikārārtho 'thānantaryārtha ityādivimarśavākye pakṣāntaropanyāse
          tatsaṃbhave 'pi prakṛte tadasaṃbhavāc ca/</p>

        <label>[l. 15.99]</label>

        <p>tasmāt pāriśeṣyād adhikārapadavedanīyaprārambhārtho 'thaśabda iti viśeṣo bhāṣyate/
          yathāthaiṣa jyotir athaiṣa viśvajyotir ity atrāthaśabdaḥ kratuviśeṣaprārambhārthaḥ
          parigṛhīto yathā cātha śabdānuśāsanam ity atrāthaśabdo vyākaraṇaśāstrādhikārārthas tadvat/
          tad abhāṣi vyāsabhāṣye yogasūtravivaraṇapare athety ayam adhikārārthaḥ prayujyata iti/ tad
          vyācakhyau vācaspatiḥ/ tad ittham — amuṣyāthaśabdasyādhikārārthatvapakṣe śāstreṇa
          prastūyamānasya yogasyopavartanāt samastaśāstratātparyārthavyākhyānena śiṣyasya
          sukhāvabodhapravṛttir bhavatīty athaśabdasyādhikārārthatvam upapannam/</p>

        <label>[l. 15.108]</label>

        <p>nanu</p>
        <quote>
          <p>hiraṇyagarbho yogasya vaktā nānyaḥ purātanaḥ/</p>
        </quote>
        <p>iti yājñavalkyasmṛteḥ patañjaliḥ kathaṃ yogasya śāsiteti cet — addhā/ ata eva tatra tatra
          purāṇādau viśiṣya yogasya viprakīrṇatayā durgrāhyārthatvaṃ manyamānena bhagavatā
          kṛpāsindhunā phaṇipatinā sāraṃ saṃjighṛkṣuṇānuśāsanam ārabdhaṃ na tu sākṣāc chāsanam/
          yadāyam athaśabdo 'dhikārārthas tadaivaṃ vākyārthaḥ saṃpadyate — yogānuśāsanaṃ śāstram
          adhikṛtaṃ veditavyam iti/<note>
            <p>A and ASS add: <hi rendition="simple:italic">tasmād ayam athaśabdo 'dhikāradyotako
                maṅgalārthaś ceti siddham</hi> &quot;It is therefore established that this word <hi
                rendition="simple:italic">atha</hi> suggests ‘beginning’ and means
              ‘auspicious’&quot;. Since it is absent from IV (p. 158) and contradicts the preceding
              discussion, it has here been dropped.</p>
          </note></p>

        <label>[l. 15.117]</label>

        <p>tatra śāstre vyutpādyamānatayā yogaḥ sasādhanaḥ saphalo viṣayaḥ/ tadvyutpādanam
          avāntaraphalam/ vyutpāditasya yogasya kaivalyaṃ paramaprayojanam/ śāstrayogayoḥ
          pratipādyapratipādakabhāvalakṣaṇaḥ saṃbandhaḥ/ yogasya kaivalyasya ca
          sādhyasādhanabhāvalakṣaṇaḥ saṃbandhaḥ/ sa ca śrutyādiprasiddha iti prāg evāvādiṣam/ mokṣam
          apekṣamāṇā evādhikāriṇa ity arthasiddham/ na cāthāto brahmajijñāsā ityādāv adhikāriṇo
          'rthataḥ siddhir āśaṅkanīyā/
          tatrāthaśabdenānantaryābhidhānapraṇāḍikayādhikārisamarpaṇasiddhāv ārthikatvaśaṅkānudayāt/
          ata evoktaṃ śrutiprāpte prakaraṇādīnām anavakāśa iti/ asyārthaḥ — yatra hi śrutyārtho na
          labhyate tatraiva prakaraṇādayo 'rthaṃ samarpayanti netaratra/ yatra tu śabdād
          evārthasyopalambhas tatra netarasya saṃbhavaḥ/ śīghrabodhinyā śrutyā viniyogasya bodhanena
          nirākāṅkṣatayetareṣām anavakāśāt/ kiṃ ca śrutyā bodhite 'rthe tadviruddhārthaṃ prakaraṇādi
          samarpayaty aviruddhaṃ vā/ na prathamaḥ/ viruddhārthabodhakasya tasya bādhitatvāt/ na
          caramaḥ/ vaiyarthyāt/ tad āha — śrutiliṅgavākyaprakaraṇasthānasamākhyānāṃ samavāye
          pāradaurbalyam arthaviprakarṣāt iti/</p>
        <quote>
          <p>bādhikaiva śrutir nityaṃ samākhyā bādhyate sadā/</p>
          <p>madhyamānāṃ tu bādhyatvaṃ bādhakatvam apekṣayā// iti ca/</p>
        </quote>
        <p>tasmād viṣayādimattvād brahmavicārakaśāstravad yogānuśāsanaṃ śāstram ārambhaṇīyam iti
          sthitam/</p>

        <label>[l. 15.138]</label>

        <p>nanu vyutpādyamānatayā yoga evātra prastuto na śāstram iti cet — satyam/ pratipādyatayā
          yogaḥ prādhānyena prastutaḥ/ sa ca tadviṣayeṇa śāstreṇa pratipādyata iti tatpratipādane
          karaṇaṃ śāstram/ karaṇagocaraś ca kartṛvyāpāro na karmagocaratām ācarati/ yathā chettur
          devadattasya vyāpārabhūtam udyamananipātanādikarma karaṇabhūtaparaśugocaraṃ na
          karmabhūtavṛkṣādigocaram/ tathā ca vaktuḥ patañjaleḥ pravacanavyāpārāpekṣayā
          yogaviṣayasyādhikṛtatā karaṇasya śāstrasya/ abhidhānavyāpārāpekṣayā tu yogasyaiveti
          vibhāgaḥ/ tataś ca yogaśāstrasyārambhaḥ saṃbhāvanāṃ bhajate/</p>

        <label>[l. 15.147]</label>

        <p>atra cānuśāsanīyo yogaś cittavṛttinirodha ity ucyate/ nanu yujir yoga iti saṃyogārthatayā
          paripaṭhitād yujer niṣpanno yogaśabdaḥ saṃyogavacana eva syān na tu nirodhavacanaḥ/ ata
          evoktaṃ yājñavalkyena —</p>
        <quote>
          <p>saṃyogo yoga ity ukto jīvātmaparamātmanoḥ/ iti/</p>
        </quote>

        <label>[l. 15.152]</label>

        <p>tad etad vārttam<note>
            <p>°<hi rendition="simple:italic">vārttam</hi> ]; °<hi rendition="simple:italic">vārtam
                A</hi>.</p>
          </note>/ jīvaparayoḥ saṃyoge kāraṇasyānyatarakarmāder asaṃbhavāt/ ajasaṃyogasya
          kaṇabhakṣākṣacaraṇādibhiḥ pratikṣepāc ca/ mīmāṃsakamatānusāreṇa tadaṅgīkāre 'pi
          nityasiddhasya tasya sādhyatvābhāvena śāstravaiphalyāpatteś ca/ dhātūnām anekārthatvena
          yujeḥ samādhyarthatvopapatteś ca/ tad uktam —</p>
        <quote>
          <p>nipātāś copasargāś ca dhātavaś ceti te trayaḥ/</p>
          <p>anekārthāḥ smṛtāḥ sarve pāṭhas teṣāṃ nidarśanam// iti/</p>
        </quote>

        <label>[l. 15.159]</label>

        <p>ata eva kecana yujiṃ samādhāv api paṭhanti yuja samādhāv iti/ nāpi
          yājñavalkyavacanavyākopaḥ/ tatrasthasyāpi yogaśabdasya samādhyarthatvāt/</p>
        <quote>
          <p>samādhiḥ samatāvasthā jīvātmaparamātmanoḥ/</p>
          <p>brahmaṇy eva sthitir yā sā samādhiḥ pratyagātmanaḥ//</p>
        </quote>
        <p>iti tenaivoktatvāc ca/ tad uktaṃ bhagavatā vyāsena yogaḥ samādhir iti/</p>

        <label>[l. 15.166]</label>

        <p>nanv evam aṣṭāṅgayoge caramasyāṅgasya samādhitvam uktaṃ patañjalinā
          yamaniyamāsanaprāṇāyāmapratyāhāradhāraṇādhyānasamādhayo 'ṣṭāv aṅgāni yogasyeti/ na cāṅgy
          evāṅgatām gantum utsahate/ upakāryopakārakabhāvasya darśapūrṇamāsaprayājādau
          bhinnāyatanatvenātyantabhedāt/ ataḥ samādhir api na yogaśabdārtho yujyata iti cet — tan na
          yujyate/ vyutpattimātrābhidhitsayā tad evārthamātranirbhāsaṃ svarūpaśūnyam iva samādhiḥ
          iti nirūpitacaramāṅgavācakena samādhiśabdenāṅgino yogasyābhedavivakṣayā vyapadeśopapatteḥ/
          na ca vyutpattibalād eva sarvatra śabdaḥ pravartate/ tathātve gacchatīti gaur iti
          vyutpattes tiṣṭhan gaur na syāt/ gacchan devadattaś ca gauḥ syāt/</p>

        <label>[l. 15.176]</label>

        <p>pravṛttinimittaṃ ca prāg uktam eva cittavṛttinirodha iti/ tad uktaṃ yogaś
          cittavṛttinirodhaḥ iti/</p>

        <label>[l. 15.178]</label>

        <p>nanu vṛttīnaṃ nirodhaś ced yogo 'bhimatas tāsāṃ jñānatvenātmāśrayatayā tannirodho 'pi
          pradhvaṃsapadavedanīyas tadāśrayo bhavet/ prāgabhāvapradhvaṃsayoḥ
          pratiyogisamānāśrayatvaniyamāt/ tataś ca</p>
        <quote>
          <p>upayann apayan dharmo vikaroti hi dharmiṇam/</p>
        </quote>
        <p>iti nyāyenātmanaḥ kauṭasthyaṃ vihanyeteti cet — tad api na ghaṭate/
          nirodhapratiyogibhūtānāṃ pramāṇaviparyayavikalpanidrāsmṛtisvarūpāṇāṃ vṛttīnām
          antaḥkaraṇādyaparaparyāyacittadharmatvāṅgīkārāt/ kūṭasthanityā cicchaktir apariṇāminī
          vijñānadharmāśrayo bhavituṃ nārhaty eva/ na ca citiśakter apariṇāmitvam asiddham iti
          mantavyam/ citiśaktir apariṇāminī sadā jñātṛtvāt/ na yad evaṃ na tad evaṃ yathā cittādi —
          ityādyanumānasaṃbhavāt/ tathā yady asau puruṣaḥ pariṇāmī syāt tadā pariṇāmasya
          kādācitkatvāt tāsāṃ cittavṛttīnāṃ sadā jñātatvaṃ nopapadyeta/ cidrūpasya puruṣasya
          sadaivādhiṣṭhātṛtvenāvasthitasya yad antaraṅgaṃ nirmalaṃ sattvaṃ tasyāpi sadaiva
          sthitatvāt yena yenārthenoparaktaṃ bhavati tasya dṛśyasya sadaiva cicchāyāpattyā
          bhānopapattyā puruṣasya niḥsaṅgatvaṃ saṃbhavati/ tataś ca siddhaṃ tasya sadā jñātṛtvam iti
          na kadācit pariṇāmitvaśaṅkāvatarati/ cittaṃ punar yena viṣayeṇoparaktaṃ bhavati sa viṣayo
          jñātaḥ yenoparaktaṃ na bhavati tad ajñātam iti vastuno 'yaskāntamaṇikalpasya
          jñānājñānakāraṇabhūtoparāgānuparāgadharmitvād ayaḥsadharmakaṃ cittaṃ pariṇāmīty
          ucyate/</p>

        <label>[l. 15.198]</label>

        <p>nanu cittasyendriyāṇāṃ cāhaṃkārikāṇāṃ sarvagatatvāt sarvaviṣayair asti sadā saṃbandhaḥ/
          tathā ca sarveṣāṃ sarvadā sarvatra jñānaṃ prasajyeteti cet — na/ sarvagatatve 'pi cittaṃ
          yatra śarīre vṛttimat tena śarīreṇa saha saṃbandho yeṣāṃ viṣayāṇāṃ teṣv evāsya jñānaṃ
          bhavati netareṣv atyatiprasaṅgābhāvāt/ ata evāyaskāntamaṇikalpā viṣayā ayaḥsadharmakaṃ
          cittam indriyapraṇālikayābhisaṃbadhyo<note>
            <p>°<hi rendition="simple:italic">bhisaṃbadhyo</hi>° ] IV; °<hi
                rendition="simple:italic">bhisaṃbandhyo</hi>° A.</p>
          </note>parañjayantīty uktam/ tasmāc cittasya dharmā vṛttayo nātmanaḥ/ tathā ca śrutiḥ —
          kāmaḥ saṃkalpo vicikitsā śraddhāśraddhā dhṛtir adhṛtir hrīr dhīr bhīr ity etat sarvaṃ mana
          eva iti/ cicchakter apariṇāmitvaṃ pañcaśikhācāryair ākhyāyi — apariṇāminī bhoktṛśaktir
          iti/ patañjalināpi sadā jñātāś cittavṛttayas tatprabhoḥ puruṣasyāpariṇāmitvāt iti/
          cittapariṇāmitve 'numānam ucyate — cittaṃ pariṇāmi jñātājñātaviṣayatvāt śrotrādivad
          iti/</p>

        <label>[l. 15.210]</label>

        <p>pariṇāmaś ca trividhaḥ prasiddho dharmalakṣaṇāvasthābhedāt/<note>
            <p>°<hi rendition="simple:italic">bhedāt/</hi> ] ASS; °<hi rendition="simple:italic"
                >bhedāt</hi> IV, A.</p>
          </note> dharmiṇaś cittasya nīlādyālocanaṃ dharmapariṇāmaḥ/ yathā kanakasya
          kaṭakamukuṭakeyūrādi/ dharmasya vartamānatvādir lakṣaṇapariṇāmaḥ/ nīlādyālocanasya
          sphuṭatvādir avasthāpariṇāmaḥ/ kaṭakādes tu navapurāṇatvādir avasthāpariṇāmaḥ/ evam
          anyatrāpi yathāsaṃbhavaṃ pariṇāmatritayam ūhanīyam/ tathā ca pramāṇādivṛttīnaṃ
          cittadharmatvāt tannirodho 'pi tadāśraya eveti na kiṃcid anupapannam/</p>

        <label>[l. 15.217]</label>

        <p>nanu vṛttinirodho yoga ity aṅgīkāre suṣuptyādau kṣiptamūḍhādicittavṛttīnāṃ
          nirodhasaṃbhavād yogatvaprasaṅgaḥ/ na caitad yujyate/ kṣiptādyavasthāsu kleśaprahāṇāder
          asaṃbhavān niḥśreyasaparipanthitvāc ca/ tathā hi — kṣiptaṃ nāma teṣu teṣu viṣayeṣu
          kṣipyamāṇam asthiraṃ cittam ucyate/ tamaḥsamudre magnaṃ nidrāvṛttibhāvitaṃ mūḍham iti
          gīyate/ kṣiptād viśiṣṭaṃ cittaṃ vikṣiptam iti gīyate/ viśeṣo nāma</p>
        <quote>
          <p>cañcalaṃ hi manaḥ kṛṣṇa pramāthi balavad dṛḍham/</p>
        </quote>
        <p>iti nyāyenāsthirasyāpi manasaḥ kādācitkasamudbhūtaviṣayasthairyasaṃbhavena sthairyam/
          asthiratvaṃ ca svābhāvikaṃ vyādhyādyanuśayajanitaṃ vā/ tad āha —
          vyādhistyānasaṃśayapramādālasyāviratibhrāntidarśanālabdha-bhūmikatvānavasthitatvāni
          cittavikṣepās te 'ntarāyāḥ iti/ tatra doṣatrayavaiṣamyanimitto jvarādir vyādhiḥ/
          cittasyākarmaṇyatvaṃ styānam/ viruddhakoṭidvayāvagāhi jñānaṃ saṃśayaḥ/ samādhisādhanānām
          abhāvanaṃ pramādaḥ/ śarīravākcittagurutvād apravṛttir ālasyam/ viṣayābhilāṣo 'viratiḥ/
          atasmiṃs tadbuddhir bhrāntidarśanam/ kutaścin nimittāt samādhibhūmer alābho
          'labdhabhūmikatvam/ labdhāyām api tasyām cittasyāpratiṣṭhānavasthitatvam ity arthaḥ/
          tasmān na vṛttinirodho yogapakṣanikṣepam arhatīti cet — maivaṃ vocaḥ/
          heyabhūtakṣiptādyavasthātraye vṛttinirodhasya yogatvāsaṃbhave 'py upādeyayor
          ekāgraniruddhāvasthayor vṛttinirodhasya yogatvasaṃbhavāt/ ekatānaṃ cittam ekāgram ucyate/
          niruddhasakalavṛttikaṃ saṃskāramātraśeṣaṃ cittaṃ niruddham iti bhaṇyate/</p>

        <label>[l. 15.239]</label>

        <p>sa ca samādhir dvividhaḥ/ saṃprajñātāsaṃprajñātabhedāt/ tatraikāgracetasi yaḥ
          pramāṇādivṛttīnāṃ bāhyaviṣayāṇāṃ nirodhaḥ sa saṃprajñātaḥ samādhiḥ/ samyak prajñāyate
          'smin prakṛter viviktatayā dhyeyam iti vyutpatteḥ/ sa caturvidhaḥ/ savitarkādibhedāt/
          samādhir nāma bhāvanā/ sā ca bhāvyasya viṣayāntaraparihāreṇa cetasi punaḥ punar niveśanam/
          bhāvyaṃ ca dvividham — īśvaras tattvāni ca/ tāny api dvividhāni jaḍājaḍabhedāt/ jaḍāni
          prakṛtimahadahaṃkārādīni caturviṃśatiḥ/ ajaḍaḥ puruṣaḥ/ tatra yadā pṛthivyādīni sthūlāni
          viṣayatvenādāya pūrvāparānusaṃdhānena śabdārthollekhasaṃbhedena ca bhāvanā pravartate sa
          samādhiḥ savitarkaḥ/ yadā tanmātrāntaḥkaraṇalakṣaṇaṃ sūkṣmaṃ viṣayam ālambya
          deśādyavacchedena bhāvanā pravartate tadā savicāraḥ/ yadā rajastamoleśānuviddhaṃ cittaṃ
          bhāvyate tadā sukhaprakāśamayasya sattvasyodrekāt sānandaḥ/ yadā rajastamoleśānabhibhūtaṃ
          śuddhaṃ sattvam ālambanīkṛtya yā pravartate bhāvanā tadā tasyāṃ sattvasya nyagbhāvāc
          citiśakter udrekāc ca sattāmātrāvaśeṣatvena sāsmitaḥ samādhiḥ/ tad uktaṃ patañjalinā —
          vitarkavicārānandāsmitārūpānugamāt saṃprajñātaḥ iti/ sarvavṛttinirodhe tv asaṃprajñātaḥ
          samādhiḥ/ nanu sarvavṛttinirodho yoga ity ukte saṃprajñāte vyāptir na syāt/ tatra
          sattvapradhānāyāḥ sattvapuruṣānyatākhyātilakṣaṇāyā vṛtter anirodhād iti cet — tad etad
          vārtam/ kleśakarmavipākāśayaparipanthicittavṛttinirodho yoga ity aṅgīkārāt/</p>

        <label>[l. 15.260]</label>

        <p>kleśāḥ punaḥ pañcadhā prasiddhā avidyāsmitārāgadveṣābhiniveśāḥ kleśāḥ iti/</p>

        <label>[l. 15.262]</label>

        <p>nanv avidyety atra kim āśrīyate pūrvapadārthaprādhānyam amakṣikaṃ vartata itivat/
          uttarapadārthaprādhānyaṃ vā rājapuruṣa itivat/<note>
            <p><hi rendition="simple:italic">itivat/</hi> ] ASS; <hi rendition="simple:italic"
                >itivat</hi> IV, A.</p>
          </note> anyapadārthaprādhānyaṃ vā amakṣiko deśa itivat/ tatra na pūrvaḥ/
          pūrvapadārthaprādhānye avidyāyāṃ prasajyapratiṣedhopapattau kleśādikārakatvānupapatteḥ/
          avidyāśabdasya strīliṅgatvābhāvāpatteś ca/ na dvitīyaḥ/ kasyacid abhāvena viśiṣṭāyā
          vidyāyāḥ kleśādiparipanthitvena tadbījatvānupapatteḥ/ na tṛtīyaḥ/ naño 'styarthānāṃ
          bahuvrīhir vā cottarapadalopaś ceti vṛttikāravacanānusāreṇāvidyamānā vidyā yasyāḥ sā
          avidyā buddhir iti samāsārthasiddhau tasyā avidyāyāḥ kleśādibījatvānupapatteḥ/
          vivekakhyātipūrvakasarvavṛttinirodhasaṃpannāyās tasyās tathātvaprasaṅgāc ca/ uktaṃ
          cāsmitādīnāṃ kleśānām avidyānidānatvam — avidyā kṣetram<note>
            <p><hi rendition="simple:italic">avidyā kṣetram° ] ASS;</hi>
              <hi rendition="simple:italic">avidyākṣetram° A, avidyā kṣetratvam° IV</hi>.</p>
          </note> uttareṣāṃ prasuptatanuvicchinnodārāṇām iti/ tatra prasuptatvaṃ
          prabodhasahakāryabhāvenānabhivyaktiḥ/ tanutvaṃ pratipakṣabhāvanayā śithilīkaraṇam/
          vicchinnatvaṃ balavatā kleśenābhibhavaḥ/ udāratvaṃ sahakārisaṃnidhivaśāt kāryakāritvam/
          tad uktaṃ vācaspatimiśreṇa vyāsabhāṣyavyākhyāyām —</p>
        <quote>
          <p>prasuptās tattvalīnānāṃ tanvavasthāś ca yoginām/</p>
          <p>vicchinnodārarūpāś ca kleśā viṣayasaṅginām// iti/</p>
        </quote>
        <p>dvandvavat svatantrapadārthadvayānavagamād ubhayapadārthapradhānatvaṃ nāśaṅkitam/ tasmāt
          pakṣatraye 'pi kleśādinidānatvam avidyāyāḥ prasiddhaṃ hīyeteti cet —</p>

        <label>[l. 15.282]</label>

        <p>tad api na śobhanaṃ vibhāti/ paryudāsaśaktim āśrityāvidyāśabdena vidyāviruddhasya
          viparyayajñānasyābhidhānam iti vṛddhair aṅgīkārāt/ tad āha —</p>
        <quote>
          <p>nāmadhātvarthayoge tu naiva nañ pratiṣedhakaḥ/</p>
          <p>vadaty abrāhmaṇādharmāv anyamātravirodhinau// iti/</p>
          <p>vṛddhaprayogagamyo hi śabdārthaḥ sarva eva naḥ/</p>
          <p>tena yatra prayukto yo na tasmād apanīyate// iti/</p>
        </quote>
        <p>vācaspatimiśrair apy uktaṃ lokādhīnāvadhāraṇo hi śabdārthayoḥ saṃbandhaḥ/ loke
          cottarapadārthapradhānasyāpi naña uttarapadābhidheyopamardakasya tadviruddhatayā tatra
          tatropalabdher ihāpi tadviruddhe pravṛttir iti/</p>

        <label>[l. 15.292]</label>

        <p>etad evābhipretyoktam — anityāśuciduḥkhānātmasu nityaśucisukhātmakhyātir avidyā iti/
          atasmiṃs tadbuddhir viparyaya ity uktaṃ bhavati/ tad yathā — anitye ghaṭādau
          nityatvābhimānaḥ/ aśucau kāyādau śucitvapratyayaḥ —</p>
        <quote>
          <p>sthānād bījād upaṣṭambhān niṣyandān nidhanād api/</p>
          <p>kāyam ādheyaśaucatvāt paṇḍitā hy aśuciṃ viduḥ// iti/</p>
        </quote>
        <p>pariṇāmatāpasaṃskāraduḥkhair guṇavṛttivirodhāc<note>
            <p>°<hi rendition="simple:italic">guṇavṛttivirodhāc° ] IV;</hi> °<hi
                rendition="simple:italic">guṇavṛttyavirodhāc° A</hi>. Vijñānabhikṣu's <hi
                rendition="simple:italic">Yogavārttika</hi> has (and defends) the reading °<hi
                rendition="simple:italic">guṇavṛttyavirodhāc°</hi>.</p>
          </note> ca duḥkham eva sarvaṃ vivekinaḥ iti nyāyena duḥkhe srakcandanavanitādau
          sukhatvāropaḥ/ anātmani dehādāv ātmabuddhiḥ/ tad uktam —</p>
        <quote>
          <p>anātmani ca dehādāv ātmabuddhis tu dehinām/</p>
          <p>avidyā tatkṛto bandhas tannāśo mokṣa ucyate// iti/</p>
        </quote>
        <p>evam iyam avidyā catuṣpadā bhavati/ nanv eteṣv avidyāviśeṣeṣu kiṃcid anugataṃ
          sāmānyalakṣaṇaṃ varṇanīyam/ anyathā viśeṣasyāsiddheḥ/ tathā coktaṃ bhaṭṭācāryaiḥ —</p>
        <quote>
          <p>sāmānyalakṣaṇaṃ muktvā viśeṣasyaiva lakṣaṇam/</p>
          <p>na śakyaṃ kevalaṃ vaktum ato 'py asya na vācyatā// iti/</p>
        </quote>
        <p>tad api na vācyam/ atasmiṃs tadbuddhir iti sāmānyalakṣaṇābhidhānena dattottaratvāt/</p>

        <label>[l. 15.310]</label>

        <p>sattvapuruṣayor aham asmīty ekatābhimāno 'smitā/ tad apy uktaṃ — dṛgdarśanaśaktyor
          ekātmatevāsmitā iti/</p>

        <label>[l. 15.312]</label>

        <p>sukhābhijñasya sukhānusmṛtipūrvakaḥ sukhasādhaneṣu tṛṣṇārūpo gardho rāgaḥ/
          duḥkhābhijñasya tadanusmṛtipurassaraṃ tatsādhaneṣu nivṛttir dveṣaḥ/ tad uktaṃ —
          sukhānuśayī rāgaḥ duḥkhānuśayī dveṣaḥ iti/</p>

        <label>[l. 15.316]</label>

        <p>kim atrānuśayiśabde tācchīlyārthe ṇinir inir vā matvarthīyo 'bhimataḥ/ nādyaḥ/ supy
          ajātau ṇinis tācchīlye ity atra supīti vartamāne punaḥ
          subgrahaṇasyopasarganivṛttyarthatvena sopasargād dhātor ṇiner anutpatteḥ/ yathākathaṃcit
          tadaṅgīkāre 'py aco ñṇiti iti vṛddhiprasaktāv atiśāyyādipadavad anuśāyipadasya
          prayogaprasaṅgāt/ na dvitīyaḥ/</p>
        <quote>
          <p>ekākṣarāt kṛto jāteḥ saptamyāṃ ca na tau smṛtau/</p>
        </quote>
        <p>iti tatpratiṣedhāt/ atra cānuśayaśabdasyājantatvena kṛdantatvāt/ tasmād anuśayiśabdo
          durupapāda iti cet — naitad bhadram/ bhāvānavabodhāt/ prāyikābhiprāyam idaṃ vacanam/ ata
          evoktaṃ vṛttikāreṇa — itikaraṇo vivakṣārthaḥ sarvatrābhisaṃbadhyate iti/ tena kvacid
          bhavati kāryī kāryikas taṇḍulī taṇḍulika iti/ tathā ca kṛdantāj jāteś ca pratiṣedhasya
          prāyikatvam/ anuśayaśabdasya kṛdantatayener upapattir iti siddham/</p>

        <label>[l. 15.330]</label>

        <p>pūrvajanmānubhūtamaraṇaduḥkhānubhavavāsanābalāt sarvasya prāṇabhṛnmātrasyā kṛmer ā ca
          viduṣaḥ saṃjāyamānaḥ śarīraviṣayāder mama viyogo mā bhūd iti pratyahaṃ nimittaṃ vinā
          pravartamāno bhayarūpo 'bhiniveśaḥ pañcamaḥ kleśaḥ/ mā na bhūvaṃ hi bhūyāsaṃ iti
          prārthanāyāḥ pratyātmam anubhavasiddhatvāt/ tad āha — svarasavāhī viduṣo 'pi tathā rūḍho
          'bhiniveśaḥ iti/</p>
        <p>te cāvidyādayaḥ pañca sāṃsārikavividhaduḥkhopahārahetutvena puruṣaṃ kliśnantīti kleśāḥ
          prasiddhāḥ/</p>

        <label>[l. 15.337]</label>

        <p>karmāṇi vihitapratiṣiddharūpāṇi jyotiṣṭomabrahmahatyādīni/ vipākāḥ karmaphalāni
          jātyāyurbhogāḥ/ ā phalavipākāc cittabhūmau śerata ity āśayā dharmādharmasaṃskārāḥ/</p>
        <p>tatparipanthicittavṛttinirodho yogaḥ/ nirodho nābhāvamātram abhimatam/ tasya tucchatvena
          bhāvarūpasākṣātkārajananakṣamatvāsaṃbhavāt/ kiṃ tu tadāśrayo
          madhumatīmadhupratīkāviśokāsaṃskāraśeṣāvyapadeśyaś cittasyāvasthāviśeṣaḥ/ nirudhyante
          'smin pramāṇādyāś cittavṛtaya iti vyutpatter upapatteḥ/</p>

        <label>[l. 15.343]</label>

        <p>abhyāsavairāgyābhyāṃ vṛttinirodhaḥ/ tatra sthitau yatno 'bhyāsaḥ/ vṛttirahitasya cittasya
          svarūpaniṣṭhaḥ praśāntavāhitārūpaḥ pariṇāmaviśeṣaḥ sthitiḥ/ taṃ nimittīkṛtya yatnaḥ punaḥ
          punas tathātvena cetasi niveśanam abhyāsaḥ/ carmaṇi dvīpinam hantītivan nimittārtheyaṃ
          saptamīty uktaṃ bhavati/ dṛṣṭānuśravikaviṣayavitṛṣṇasya vaśīkārasaṃjñā vairāgyam/
          aihikapāratrikaviṣayādau doṣadarśanān nirabhilāṣasya mamaite viṣayā vaśyā nāham eteṣāṃ
          vaśya iti vimarśo vairāgyam ity uktaṃ bhavati/</p>

        <label>[l. 15.352]</label>

        <p>samādhiparipanthikleśatanūkaraṇārthaṃ samādhilābhārthaṃ ca prathamaṃ
          kriyāyogavidhānapareṇa yoginā bhavitavyam/ kriyāyogasaṃpādane 'bhyāsavairāgyayoḥ
          saṃbhavāt/ tad uktaṃ bhagavatā —</p>
        <quote>
          <p>ārurukṣor muner yogaṃ karma kāraṇam ucyate/</p>
          <p>yogārūḍhasya tasyaiva śamaḥ kāraṇam ucyate// iti/</p>
        </quote>

        <label>[l. 15.357]</label>

        <p>kriyāyogaś copadiṣṭaḥ patañjalinā — tapaḥsvādhyāyeśvarapraṇidhānāni kriyāyogaḥ iti/
          tapaḥsvarūpaṃ nirūpitaṃ yājñavalkyena —</p>
        <quote>
          <p>vidhinoktena mārgeṇa kṛcchracāndrāyaṇādibhiḥ/</p>
          <p>śarīraśoṣaṇaṃ prāhus tapasāṃ tapa uttamam// iti/</p>
        </quote>
        <p>praṇavagāyatrīprabhṛtīnāṃ mantrāṇām adhyayanaṃ svādhyāyaḥ/</p>

        <label>[l. 15.363]</label>

        <p>te ca mantrā dvividhā vaidikās tāntrikāś ca/ vaidikāś ca dvividhāḥ pragītā apragītāś ca/
          tatra pragītāḥ sāmāni/ apragītāś ca dvividhāḥ/ chandobaddhās tadvilakṣaṇāś ca/ tatra
          prathamā ṛco dvitīyā yajūṃṣi/ tad uktaṃ jaimininā — teṣām ṛg yatrārthavaśena
          pādavyavasthā/ gītiṣu sāmākhyā/ śeṣe yajuḥśabdaḥ iti/ tantreṣu
          kāmikakāraṇaprapañcādyāgameṣu ye ye varṇitās te tāntrikāḥ/ te punar mantrās trividhāḥ
          strīpuṃnapuṃsakabhedāt/ tad āha —</p>
        <quote>
          <p>strīpuṃnapuṃsakatvena trividhā mantrajātayaḥ/</p>
          <p>strīmantrā vahnijāyāntā namontāḥ syur napuṃsakāḥ//</p>
          <p>śeṣāḥ pumāṃsas te śastāḥ siddhā vaśyādikarmaṇi/ iti/</p>
        </quote>
        <p>jananādisaṃskārābhāve 'pi nirastasamastadoṣatvena siddhihetutvāt siddhatvam/</p>

        <label>[l. 15.374]</label>

        <p>sa ca saṃskāro daśavidhaḥ kathitaḥ śāradātilake —</p>
        <quote>
          <p>mantrāṇāṃ daśa kathyante saṃskārāḥ siddhidāyinaḥ/</p>
          <p>nirdoṣatāṃ prayānty āśu te mantrāḥ sādhu saṃskṛtāḥ//</p>
          <p>jananaṃ jīvanaṃ caiva tāḍanaṃ bodhanaṃ tathā/</p>
          <p>abhiṣeko 'tha vimalīkaraṇāpyāyane punaḥ/</p>
          <p>tarpaṇaṃ dīpanaṃ guptir daśaitā mantrasaṃskriyāḥ/</p>
          <p>mantrāṇāṃ mātṛkāyantrād uddhāro jananaṃ smṛtam//</p>
          <p>praṇavāntaritān kṛtvā mantravarṇāñ japet sudhīḥ/</p>
          <p>mantrārṇasaṃkhyayā tad dhi jīvanaṃ saṃpracakṣate//</p>
          <p>mantravarṇān samālikhya tāḍayec candanāmbhasā/</p>
        </quote>

        <label>[l. 15.384]</label>

        <quote>
          <p>pratyekaṃ vāyubījena tāḍanaṃ tad udāhṛtam//</p>
          <p>vilikhya mantravarṇāṃs tu prasūnaiḥ karavīrajaiḥ/</p>
          <p>tanmantrākṣarasaṃkhyātair<note>
              <p><hi rendition="simple:italic">tanmantrākṣarasaṃkhyātair</hi> ] <hi
                  rendition="simple:italic">Śāradātilaka</hi>; <hi rendition="simple:italic"
                  >mantrākṣareṇa</hi>
                <hi rendition="simple:italic">saṃkhyātair</hi> A.</p>
            </note> hanyāt tad bodhanaṃ matam//</p>
          <p>svatantroktavidhānena mantrī mantrārṇasaṃkhyayā/</p>
          <p>aśvatthapallavair mantram abhiṣiñced viśuddhaye//</p>
          <p>saṃcintya manasā mantraṃ jyotir mantreṇa nirdahet/</p>
          <p>mantre malatrayaṃ mantrī vimalīkaraṇaṃ hi tat//</p>
          <p>tāravyomāgnimanuyug jyotir mantra udāhṛtaḥ/</p>
          <p>kuśodakena japtena pratyarṇaṃ prokṣaṇaṃ manoḥ//</p>
          <p>vāribījena vidhivad etad āpyāyanaṃ matam/</p>
          <p>mantreṇa vāriṇā mantre tarpaṇaṃ tarpaṇaṃ smṛtam//</p>
          <p>tāramāyāramāyogo manor dīpanam ucyate/</p>
          <p>japyamānasya mantrasya gopanaṃ tv aprakāśanam//</p>
          <p>saṃskārā daśa mantrāṇāṃ sarvatantreṣu gopitāḥ/</p>
          <p>yat kṛtvā saṃpradāyena mantrī vāñchitam aśnute//</p>
          <p>ruddhakīlitavicchinnasuptaśaptādayo 'pi ca/</p>
          <p>mantradoṣāḥ praṇaśyanti saṃskārair ebhir uttamaiḥ// iti/</p>
        </quote>
        <p>tad alam akāṇḍatāṇḍavakalpena mantraśāstrarahasyodghoṣaṇena/</p>

        <label>[l. 15.402]</label>

        <p>īśvarapraṇidhānaṃ nāmābhihitānām anabhihitānāṃ ca sarvāsāṃ kriyāṇāṃ parameśvare
          paramagurau phalānapekṣayā samarpaṇam/ yatredam uktam —</p>
        <quote>
          <p>kāmato 'kāmato vāpi yat karomi śubhāśubham/</p>
          <p>tat sarvaṃ tvayi vinyastaṃ tvatprayuktaḥ karomy aham// iti/</p>
        </quote>

        <label>[l. 15.407]</label>

        <p>kriyāphalasaṃnyāso 'pi bhaktiviśeṣāparaparyāyaṃ praṇidhānam eva/ phalānabhisaṃdhānena
          karmakaraṇāt/ tathā ca gīyate gītāsu bhagavatā —</p>
        <quote>
          <p>karmaṇy evādhikāras te mā phaleṣu kadācana/</p>
          <p>mā karmaphalahetur bhūr mā te saṅgo 'stv akarmaṇi// iti/</p>
        </quote>

        <label>[l. 15.412]</label>

        <p>phalābhisaṃdher upaghātakatvam abhihitaṃ bhagavadbhir nīlakaṇṭhabhāratīśrīcaraṇaiḥ —</p>
        <quote>
          <p>api prayatnasaṃpannaṃ kāmenopahataṃ tapaḥ/</p>
          <p>na tuṣṭaye maheśasya śvalīḍham iva pāyasam// iti/</p>
        </quote>

        <label>[l. 15.416]</label>

        <p>sā ca tapaḥsvādhyāyeśvarapraṇidhānātmikā kriyā yogasādhanatvād yoga iti
          śuddhasāropalakṣaṇāvṛttyāśrayaṇena nirūpyate yathāyur ghṛtam iti/</p>

        <label>[l. 15.419]</label>

        <p>śuddhasāropalakṣaṇā nāma lakṣaṇāprabhedaḥ/ mukhyārthabādhatadyogābhyām
          arthāntarapratipādanaṃ lakṣaṇā/ sā dvividhā/ rūḍhimūlā prayojanamūlā ca/ tad uktam
          kāvyaprakāśe —</p>
        <quote>
          <p>mukhyārthabādhe tadyoge rūḍhito 'tha prayojanāt/</p>
          <p>anyo 'rtho lakṣyate yat sā lakṣaṇāropitā kriyā// iti/</p>
        </quote>
        <p>yacchabdena lakṣyata ity ākhyāte guṇībhūtaṃ pratipādanamātraṃ parāmṛśyate/ sā lakṣaṇeti
          pratinirdiśyamānāpekṣayā tacchabdasya strīliṅgatopapattiḥ/ tad uktaṃ kaiyaṭaiḥ —
          nirdiśyamānapratinirdiśyamānayor aikyam āpādayanti sarvanāmāni paryāyeṇa tattalliṅgam
          upādadata iti/ tatra karmaṇi kuśala ityādi rūḍhilakṣaṇāyā udāharaṇam/ kuśāṃl lātīti
          vyutpattyā darbhādānakartari yaugikaṃ kuśalapadaṃ vivecakatvasārūpyāt pravīṇe
          pravartamānam anādivṛddhavyavahāraparamparānupātitvenābhidhānavat prayojanam anapekṣya
          pravartate/ tad āha —</p>
        <quote>
          <p>nirūḍhā lakṣaṇāḥ kāścit sāmarthyād abhidhānavat/ iti/</p>
        </quote>

        <label>[l. 15.435]</label>

        <p>tasmād rūḍhilakṣaṇāyāḥ prayojanāpekṣā nāsti/ yady api prayuktaḥ śabdaḥ prathamaṃ
          mukhyārthaṃ pratipādayati tenārthenārthāntaraṃ lakṣyata ity arthadharmo 'yaṃ lakṣaṇā
          tathāpi tatpratipādake śabde samāropitaḥ sañ śabdavyāpāra iti vyapadiśyate/ etad
          evābhipretyoktaṃ lakṣaṇāropitā kriyeti/ prayojanalakṣaṇā tu ṣaḍvidhā/ upadānalakṣaṇā
          lakṣaṇalakṣaṇā gauṇasāropā gauṇasādhyavasānā śuddhasāropā śuddhasādhyavasānā ceti/ kuntāḥ
          praviśanti mañcāḥ krośanti gaur vāhīkaḥ gaur ayam āyur ghṛtam āyur evedam — iti
          yathākramam udāharaṇāni draṣṭavyāni/ tad uktam —</p>
        <quote>
          <p>svasiddhaye parākṣepaḥ parārthaṃ svasamarpaṇam/</p>
          <p>upādānaṃ lakṣaṇaṃ cety uktā śuddhaiva sā dvidhā//</p>
          <p>sāropānyā tu yatroktau viṣayī viṣayas tathā/</p>
          <p>viṣayyantaḥkṛte 'nyasmin sā syāt sādhyavasānikā//</p>
          <p>bhedāv imau ca sādṛśyāt saṃbandhāntaratas tathā/</p>
          <p>gauṇau śudhau ca vijñeyau lakṣaṇā tena ṣaḍvidhā// iti/</p>
        </quote>
        <p>tad alaṃ kāvyamīmāṃsāmarmanirmanthanena/</p>

        <label>[l. 15.451]</label>

        <p>sa ca yogo yamādibhedavaśād aṣṭāṅga iti nirdiṣṭaḥ/ tatra yamā ahiṃsādayaḥ/ tad āha
          patañjaliḥ — ahiṃsāsatyāsteyabrahmacaryāparigrahā yamāḥ/ iti/ niyamāḥ śaucādayaḥ/ tad apy
          āha — śaucasaṃtoṣatapaḥsvādhyāyeśvarapraṇidhānāni niyamāḥ iti/ ete ca yamaniyamā
          viṣṇupurāṇe darśitāḥ —</p>
        <quote>
          <p>brahmacaryam ahiṃsāṃ ca satyāsteyāparigrahān/</p>
          <p>seveta yogī niṣkāmo yogyatāṃ svaṃ mano nayan//</p>
          <p>svādhyāyaśaucasaṃtoṣatapāṃsi niyatātmavān/</p>
          <p>kurvīta brahmaṇi tathā parasmin pravaṇaṃ manaḥ//</p>
          <p>ete yamāḥ saniyamāḥ pañca pañca prakīrtitāḥ/</p>
          <p>viśiṣṭaphaladāḥ kāme niṣkāmāṇāṃ vimuktidāḥ// iti/</p>
        </quote>

        <label>[l. 15.463]</label>

        <p>sthirasukham āsanaṃ
          padmāsanabhadrāsanavīrāsanasvastikāsanadaṇḍakāsanasopāśrayaparyaṅka-krauñcaniṣadanoṣṭraniṣadanasamasaṃsthānabhedād
          daśavidham/</p>
        <quote>
          <p>pādāṅguṣṭhau nibadhnīyād dhastābhyāṃ vyutkrameṇa tu/</p>
          <p>ūrvor upari viprendra kṛtvā pādatale ubhe//</p>
          <p>padmāsanaṃ bhaved etat sarveṣām abhipūjitam/</p>
        </quote>
        <p>ityādinā yājñavalkyaḥ padmāsanādisvarūpaṃ nirūpitavān/ tat sarvaṃ tata
          evāvagantavyam/</p>
        <p>tasminn āsanasthairye sati prāṇāyāmaḥ pratiṣṭhito bhavati/ sa ca śvāsapraśvāsayor
          gativicchedasvarūpaḥ/ tatra śvāso nāma bāhyasya vāyor antarānayanam/ praśvāsaḥ punaḥ
          koṣṭhyasya bahirniḥsāraṇam/ tayor ubhayor api saṃcaraṇābhāvaḥ prāṇāyāmaḥ/ nanu nedaṃ
          prāṇāyāmasāmānyalakṣaṇam/ tadviśeṣeṣu recakapūrakakumbhakaprakāreṣu tadanugater ayogād iti
          cet — naiṣa doṣaḥ/ sarvatrāpi śvāsapraśvāsagativicchedasaṃbhavāt/ tathā hi/ koṣṭhyasya
          vāyor bahirniḥsaraṇaṃ recekaḥ prāṇāyāmo yaḥ praśvāsatvena prāg uktaḥ/ bāhyasya vāyor
          antardhāraṇaṃ pūrako yaḥ śvāsarūpaḥ/ antaḥstambhavṛttiḥ kumbhakaḥ/ yasmiñ jalam iva kumbhe
          niścalatayā prāṇākhyo vāyur avasthāpyate/ tatra sarvatra śvāsapraśvāsadvayagativicchedo
          'sty eveti nāsti śaṅkāvakāśaḥ/ tad uktaṃ tasmin sati śvāsapraśvāsayor gativicchedaḥ
          prāṇāyāmaḥ iti/</p>

        <label>[l. 15.482]</label>

        <p>sa ca vāyuḥ sūryodayam ārabhya sārdhaghaṭikādvayaṃ
          ghaṭīyantrasthitaghaṭabhramaṇanyāyenaikasyāṃ nāḍyāṃ bhavati/ evaṃ saty aharniśaṃ
          śvāsapraśvāsayoḥ ṣaṭśatādhikaikaviṃśatisahasrāṇi jāyante/ ata evoktaṃ
          mantrasamarpaṇarahasyavedibhir ajapāmantrasamarpaṇe —</p>
        <quote>
          <p>ṣaṭśatāni gaṇeśāya ṣaṭsahasraṃ svayaṃbhuve/</p>
          <p>viṣṇave ṣaṭsahasraṃ ca ṣaṭsahasraṃ pinākine//</p>
          <p>sahasram ekaṃ gurave sahasraṃ paramātmane/</p>
          <p>sahasram ātmane caivam arpayāmi kṛtaṃ japam// iti/</p>
        </quote>

        <label>[l. 15.490]</label>

        <p>tathā nāḍīsaṃcāraṇadaśāyāṃ vāyoḥ saṃcaraṇe pṛthivyādīni tattvāni varṇaviśeṣavaśāt
          puruṣārthābhilāṣukaiḥ puruṣair avagantavyāni/ tad uktam abhiyuktaiḥ —</p>
        <quote>
          <p>sārdhaṃ ghaṭīdvayaṃ nāḍyor ekaikārkodayād vahet/</p>
          <p>araghaṭṭaghaṭībhrāntinyāyo nāḍyoḥ punaḥ punaḥ//</p>
          <p>śatāni tatra jāyante niśvāsocchvāsayor nava/</p>
          <p>khakhaṣaṭkadvikaiḥ saṃkhyāhorātre sakale punaḥ//</p>
          <p>ṣaṭtriṃśadguruvarṇānāṃ yā velā bhaṇane bhavet/</p>
          <p>sā velā maruto nāḍyantare saṃcarato bhavet//</p>
          <p>pratyekaṃ pañca tattvāni nāḍyoś ca vahamānayoḥ/</p>
          <p>vahanty aharniśaṃ tāni jñātavyāni yatātmabhiḥ//</p>
          <p>ūrdhvaṃ vahnir adhas toyaṃ tiraścīnaḥ samīraṇaḥ/</p>
          <p>bhūmim ardhapuṭe vyoma sarvagaṃ pravahet punaḥ//</p>
          <p>vāyor vahner apāṃ pṛthvyā vyomnas tattvaṃ vahet kramāt/</p>
          <p>vahantyor ubhayor nāḍyor jñātavyo 'yam kramaḥ sadā//</p>
          <p>pṛthvyāḥ palāni pañcāśac catvāriṃśat tathāmbhasaḥ/</p>
          <p>agnes triṃśat punar vāyor viṃśatir nabhaso daśa//</p>
          <p>pravāhakālasaṃkhyeyaṃ hetus tatra pradarśyate/</p>
          <p>pṛthvī pañcaguṇā toyaṃ caturguṇam athānalaḥ//</p>
          <p>triguṇo dviguṇo vāyur viyad ekaguṇaṃ bhavet/</p>
          <p>guṇaṃ prati daśa palāny urvyāṃ pañcāśad ity ataḥ//</p>
          <p>ekaikahānis toyādes tathā pañca guṇāḥ kṣiteḥ/</p>
          <p>gandho rasaś ca rūpaṃ ca sparśaḥ śabdaḥ kramād amī//</p>
          <p>tattvābhyāṃ bhūjalābhyāṃ syāc chāntiḥ kārye phalonnatiḥ/</p>
          <p>dīptāsthirāvyūhavṛttis tejovāyvambareṣu ca//</p>
          <p>pṛthvyaptejomarudvyomatattvānāṃ cihnam ucyate/</p>
          <p>ādye sthairyaṃ svacittasya śaitye kāmodbhavo bhavet//</p>
          <p>tṛtīye kopasaṃtāpau caturthe cañcalātmatā/</p>
          <p>pañcame śūnyataiva syād atha vādharmavāsanā//</p>
          <p>śrutyor aṅguṣṭhakau madhyāṅgulyau nāsāpuṭadvaye/</p>
          <p>sṛkkiṇyoḥ prāntyakopāntyāṅgulī śeṣe dṛgantayoḥ//</p>
          <p>nyasyāntaḥsthapṛthivyāditattvajñānaṃ bhavet kramāt/</p>
          <p>pītaśvetāruṇaśyāmair bindubhir nirupādhi kham// ityādinā/</p>
        </quote>

        <label>[l. 15.523]</label>

        <p>yathāvad vāyutattvam avagamya tanniyamane vidhīyamāne vivekajñānāvaraṇakarmakṣayo
          bhavati/ tapo na paraṃ prāṇāyāmād iti/</p>
        <quote>
          <p>dahyante dhmāyamānānāṃ dhātūnāṃ hi yathā malāḥ/</p>
          <p>prāṇāyāmais tu dahyante tadvad indriyajā malāḥ// iti ca/</p>
        </quote>

        <label>[l. 15.527]</label>

        <p>tad evaṃ yamādibhiḥ saṃskṛtamanaskasya yoginaḥ saṃyamāya pratyāhāraḥ kartavyaḥ/
          cakṣurādīnām indriyāṇāṃ
          pratiniyatarañjanīyakopanīyamohanīyapravaṇatvaprahāṇenāvikṛtasvarūpa-pravaṇacittānukāraḥ
          pratyāhāraḥ/ indriyāṇi viṣayebhyaḥ pratīpam āhriyante 'sminn iti vyutpatteḥ/ nanu tadā
          cittam abhiniviśate nendriyāṇi/ teṣāṃ bāhyaviṣayatvena tatra sāmarthyābhāvāt/ ataḥ kathaṃ
          cittānukāraḥ/ addhā/ ata eva vastutas tasyāsaṃbhavam abhisaṃdhāya sādṛśyārtham ivaśabdaṃ
          cakāra sūtrakāraḥ — svaviṣayāsaṃprayoge cittasvarūpānukāra ivendriyāṇāṃ pratyāhāraḥ iti/
          sādṛśyaṃ ca cittānukāranimittaṃ viṣayāsaṃprayogaḥ/ yadā cittaṃ nirudhyate tadā
          cakṣurādīnāṃ nirodhe prayatnāntaraṃ nāpekṣaṇīyam/ yathā madhukararājaṃ madhumakṣikā
          anuvartate tathendriyāṇi cittam iti/ tad uktaṃ viṣṇupūrāṇe —</p>
        <quote>
          <p>śabdādiṣv anuraktāni nigṛhyākṣāṇi yogavit/</p>
          <p>kuryāc cittānukārīṇi pratyāhāraparāyaṇaḥ//</p>
          <p>vaśyatā paramā tena jāyate 'ticalātmanām/</p>
          <p>indriyāṇām avaśyais tair na yogī yogasādhakaḥ// iti/</p>
        </quote>

        <label>[l. 15.544]</label>

        <p>nābhicakrahṛdayapuṇḍarīkanāsāgrādāv ādhyātmike hiraṇyagarbhavāsavaprajāpatiprabhṛtike
          bāhye vā deśe cittasya viṣayāntaraparihāreṇa sthirīkaraṇaṃ dhāraṇā/ tad āha — deśabandhaś
          cittasya dhāraṇā iti/ paurāṇikāś ca —</p>
        <quote>
          <p>prāṇāyāmena pavanaṃ pratyāhāreṇa cendriyam/</p>
          <p>vaśīkṛtya tataḥ kuryāc cittasthānaṃ śubhāśraye// iti/</p>
        </quote>

        <label>[l. 15.551]</label>

        <p>tasmin deśe dhyeyāvalambanasya pratyayasya visadṛśapratyayaprahāṇena pravāho dhyānam/ tad
          uktaṃ — tatra pratyayaikatānatā dhyānam iti/ anyair apy uktam —</p>
        <quote>
          <p>tadrūpapratyayaikāgryā saṃtatiś cānyaniḥspṛhā//</p>
          <p>tad dhyānaṃ prathamair aṅgaiḥ ṣaḍbhir niṣpādyate nṛpa// iti/</p>
        </quote>
        <p>prasaṅgāc caramam aṅgaṃ prāg eva pratyapīpadāma/</p>

        <label>[l. 15.558]</label>

        <p>tad anena yogāṅgānuṣṭhānenādaranairantaryadīrghakālasevitena
          samādhipratipakṣakleśaprakṣaye 'bhyāsavairāgyavaśān madhumatyādisiddhilābho bhavati/</p>

        <label>[l. 15.560]</label>

        <p>atha kim evam akasmād asmān ativikaṭābhir atyantāprasiddhābhiḥ karṇāṭagauḍalāṭabhāṣābhir
          bhīṣayate bhavān/ na hi vayaṃ bhavantaṃ bhīṣayāmahe/ kiṃ tu
          madhumatyādipadārthavyutpādanena toṣayāmaḥ/ tataś cākutobhayena bhavatā śrūyatām
          avadhānena/</p>
        <p>tatra madhumatī nāmābhyāsavairāgyādivaśād
          apāstarajastamoleśasukhaprakāśamayasattvabhāvanayānavadyavaiśāradyavidyotanarūpaṛtaṃbharaprajñākhyā
          samādhisiddhiḥ/ tad uktam ṛtaṃbharā tatra prajñā iti/ ṛtaṃ satyaṃ bibharti kadācid api na
          viparyayeṇācchādyate/ tatra sthitau dārḍhye sati dvitīyasya yoginaḥ sā prajñā bhavatīty
          arthaḥ/</p>
        <p>catvāraḥ khalu yoginaḥ prasiddhāḥ prāthamakalpiko madhubhūmikaḥ prajñājyotir
          atikrāntabhāvanīyaś ceti/ tatrābhyāsī pravṛttamātrajyotiḥ prathamaḥ/ na tv anena
          paracittādigocarajñānarūpaṃ jyotir vaśīkṛtam ity uktaṃ bhavati/ ṛtaṃbharaprajño dvitīyaḥ/
          bhūtendriyajayī tṛtīyaḥ/ paravairāgyasaṃpannaś caturthaḥ/</p>
        <p>manojavitvādayo madhupratīkasiddhayaḥ/ tad uktaṃ — manojavitvaṃ vikaraṇabhāvaḥ
          pradhānajayaś ca iti/ manojavitvaṃ nāma kāyasya manovad anuttamo gatilābhaḥ/
          vikaraṇabhāvaḥ kāyanirapekṣāṇām indriyāṇām abhimatadeśakālaviṣayāpekṣavṛttilābhaḥ/
          pradhānajayaḥ prakṛtivikāreṣu sarveṣu vaśitvam/ etāś ca siddhayaḥ karaṇapañcakarūpajayāt
          tṛtīyasya yoginaḥ prādurbhavanti/ yathā madhuna ekadeśo 'pi svadate tathā pratyekam eva
          tāḥ siddhayaḥ svadanta iti madhupratīkāḥ/ sarvabhāvādhiṣṭhātṛtvādirūpā viśokā siddhiḥ/ tad
          āha — sattvapuruṣānyatākhyātimātrasya sarvabhāvādhiṣṭhātṛtvaṃ sarvajñatvaṃ ca iti/
          sarveṣāṃ vyavasāyāvyavasāyātmakānāṃ guṇapariṇāmarūpāṇāṃ bhāvanānāṃ svāmivad ākramaṇaṃ
          sarvabhāvādhiṣṭhātṛtvam/ teṣām eva śāntoditāvyapadeśyadharmitvena sthitānāṃ vivekajñānaṃ
          sarvajñātṛtvam/ tad uktaṃ — viśokā vā jyotiṣmatī iti/ sarvavṛttipratyastamaye paraṃ
          vairāgyam āśritya jātyādibījānāṃ kleśānāṃ nirodhasamartho nirbījaḥ samādhir
          asaṃprajñātapadavedanīyaḥ saṃskāraśeṣatāvyapadeśyaś cittasyāvasthāviśeṣaḥ/ tad uktaṃ —
          virāmapratyayābhyāsapūrvaḥ saṃskāraśeṣo 'nyaḥ iti/ evaṃ ca sarvato virajyamānasya tasya
          puruṣadhaureyasya kleśabījāni nirdagdhaśālibījakalpāni prasavasāmarthyavidhurāṇi manasā
          sārdhaṃ pratyastaṃ gacchanti/</p>

        <label>[l. 15.592]</label>

        <p>tad eteṣu pralīneṣu nirupaplavavivekakhyātiparipākavaśāt kāryakāraṇātmakānāṃ pradhāne
          layaḥ citiśaktiḥ svarūpapratiṣṭhā punarbuddhisattvābhisaṃbandhavidhurā vā kaivalyaṃ
          labhata iti siddham/</p>
        <p>dvayī ca muktir uktā patañjalinā — puruṣārthaśūnyānāṃ guṇānāṃ pratiprasavaḥ kaivalyaṃ
          svarūpapratiṣṭhā vā citiśaktiḥ iti/ na cāsmin saty api kasmān na jāyate jantur iti
          vaditavyam/ kāraṇābhāvāt kāryābhāva iti pramāṇasiddhārthe niyogānuyogayor ayogāt/ aparathā
          kāraṇābhāve 'pi kāryasaṃbhave maṇivedhādayo 'ndhādibhyo bhaveyuḥ/ tathā
          cānupapannārthatāyām ābhāṇako laukika upapannārtho bhavet/ tathā ca śrutiḥ — andho maṇim
          avindat/ tam anaṅgulir āvayat/ agrīvaḥ pratyamuñcat/ tam ajihvā asaścata/ avindad
          avidhyata/ āvayat gṛhītavān/ pratyamuñcat pinaddhavān/ asaścatābhyapūjayat stutavān iti
          yāvat/ evaṃ ca cikitsāśāstravad yogaśāstraṃ caturvyūham/ yathā cikitsāśāstraṃ rogo
          rogahetur ārogyaṃ bheṣajam iti tathedam api saṃsāraḥ saṃsārahetur mokṣo mokṣopāya iti/
          tatra duḥkhamayaḥ saṃsāro heyaḥ/ pradhānapuruṣayoḥ saṃyogo heyabhogahetuḥ/ tasyātyantikī
          nivṛttir hānam/ tadupāyaḥ samyagdarśanam/ evam anyad api śāstraṃ yathāsaṃbhavaṃ
          caturvyūham ūhanīyaṃ iti sarvam avadātam/ (itaḥ paraṃ sarvadarśanaśiromaṇibhūtaṃ
          śāṃkaradarśanam anyatra likhitam ity atropekṣitam)</p>

        <label>[l. 15.610]</label>

        <trailer>iti sarvadarśanasaṃgrahe pātañjadarśanam//</trailer>
      </div>

      <div>
        <head>[atha śāṃkaradarśanam //16//]</head>

        <label>[l. 16.1]</label>

        <p>so ’yaṃ pariṇāmavādaḥ prāmāṇikagarhaṇam arhati/ na hy acetanaṃ pradhānaṃ
          cetanānadhiṣṭhitaṃ pravartate/ suvarṇādau rucakādyupādāne
          hemakārādicetanādhiṣṭhānopalambhena nityatvasādhakakṛtakatvavat/
          sukhaduḥkhamohātmanā'nvitatvādeḥ sādhanasya sādhyaviparyayavyāptatayā viruddhatvāt/
          svarūpasiddhatvāc ca/ āntarāḥ khalv amī sukhaduḥkhamohā bāhyebhyaś candanādibhyo
          vibhinnaprat thatyayavedanīyebhyo vyatiriktā adhyakṣam īkṣyante/ yady amī sukhādisvabhāvā
          bhaveyus tadā hemante ’pi candanaḥ sukhaḥ syāt/ na hi candanaḥ kadācid acandanaḥ/ tathā
          nidāgheṣv api kuṅkumapaṅkaḥ sukho bhavet/ na hy asau kadācid akuṅkumapaṅka iti/ evaṃ
          kaṇṭakaḥ kramelakasyeva manuṣyādīnām api prāṇabhṛtāṃ sukhaḥ syāt/ na hy asau kāṃścit praty
          eva kaṇṭaka iti/ tasmāc candanakuṅkumādayo viśeṣāḥ kālaviśeṣādyapekṣayā sukhādihetavo na
          tu sukhādisvabhāvā iti ramaṇīyam/ tasmād dhetur asiddha iti siddham/</p>

        <label>[l. 16.14]</label>

        <p>nāpi śrutiḥ pradhānakāraṇatvavāde pramāṇam/ yataḥ: yad agne rohitaṃ rūpaṃ tejasas tad
          rūpaṃ yac chuklaṃ tad apām yat kṛṣṇaṃ tad annasya iti cchāndogyaśākhāyāṃ tejobannātmikāyāḥ
          prakṛter lohitaśuklakṛṣṇarūpāṇi samāmnātāni tāny evātra pratyabhijñāyante/ tatra
          śrautapratyabhijñāyāḥ prābalyāl lohitādiśabdānāṃ mukhyārthasaṃbhavāc ca tejobannātmikā
          jarāyujāṇḍajasvedajodbhijjacatuṣṭayasya bhūtagrāmasya prakṛtir avasīyate/ yady api
          tejobannānāṃ prakṛter jātatvena yogavṛttyā na jāyata ity ajatvaṃ na sidhyati tathāpi
          rūḍhivṛttyāvagatam ajātatvam uktaprakṛtau sukhāvabodhāya prakalpyate/ yathā asau vādityo
          devamadhu ityādivākyenādityasya madhutvaṃ parikalpyate tathā tejobannātmikā prakṛtir
          evājeti/ ato ’jām ekām ityādikā śrutir api na pradhānapratipādikā/</p>

        <label>[l. 16.26]</label>

        <p>yad avādi nidarśanaṃ pūrvavādinā kṣīrādikam acetanaṃ cetanānadhiṣṭhitam eva
          vatsavivṛddhyarthaṃ pravartata iti/ naitad ramaṇīyam/ buddhiviśeṣaśālinaḥ parameśvarasya
          tatrāpy adhiṣṭhātṛtvābhyupagamāt/ na ca parameśvarasya karuṇayā pravṛttyaṅgīkāre
          prāguktavikalpāvasaraḥ/ sṛṣṭeḥ prāk prāṇināṃ duḥkhasaṃbandhāsaṃbhave ’pi
          tannidānādṛṣṭasaṃbandhasaṃbhavena tatprahāṇecchayā pravṛttyupapatteḥ/ kiṃ ca
          puruṣārthaprayuktā pradhānapravṛttir ity uktaṃ tad vivektavyam/ kiṃ pradhānaṃ kevalaṃ
          bhogārthaṃ pravartate kiṃ vā kevalamokṣārtham āhosvid ubhayārtham/ na tāvad ādyaḥ kalpo
          ’vakalpate/ anādheyātiśayasya kūṭasthanityasya puruṣasya tāttvikabhogāsaṃbhavāt/
          anirmokṣaprasaṅgāc ca/ yena hi prayojanena pradhānaṃ pravartitaṃ tad anena vidhātavyam/
          bhogena caitat pravartitam iti tam eva vidadhyān na mokṣam iti/ nāpi dvitīyaḥ/ ciddhātor
          nityaśuddhabuddhamuktasvabhāvatayā karmānubhavavāsanānām asaṃbhavena pradhānapravṛtteḥ
          prāg api muktatayā tadarthaṃ pravṛttyanupapatteḥ/ śabdādyupabhogārtham apravṛttatvena
          pradhānasya tadajanakatvaprasaṅgāc ca/ nāpi tṛtīyaḥ/ prāguktadūṣaṇalaṅghanālaṅghitatvāt/
          pravṛttisvabhāvāyāḥ prakṛter audāsinyāyogāc ca/</p>

        <label>[l. 16.41]</label>

        <p>nanu sattvapuruṣānyatākhyātiḥ puruṣārthaḥ/ tasyām jātāyāṃ sā nivartate kṛtakāryatvād iti
          cet</p>
        <p>tad asamañjasam/ acetanāyāḥ prakṛter vicārya kāryakāritvāyogāt/ yatheyaṃ kṛte ’pi
          śabdādyupalambhe tadarthaṃ punaḥ pravartata evam atrāpi punaḥ pravarteta/
          svabhāvasyānapāyāt/</p>

        <label>[l. 16.45]</label>

        <p>kiṃ ca sā prakṛtir vivekakhyātivaśād ucchidyate na vā/ ucchede sarvasya saṃprati saṃsāro
          ’stam iyāt/ anucchede na kasya cin mokṣaḥ/</p>

        <label>[l. 16.46]</label>

        <p>nanu pradhānābhede ’pi tattatpuruṣāvivekakhyātilakṣaṇāvidyāsadasattvanibandhanau
          bandhamokṣāv upapadyeyātām iti cet</p>
        <p>hanta tarhi kṛtaṃ prakṛtyā/ avidyāsadasadbhāvābhyām eva tadupapatteḥ/</p>

        <label>[l. 16.49]</label>

        <p>nanv avidyāpakṣe ’py eṣa doṣaḥ prāduḥṣyād iti cet</p>
        <p>tad etat pratyavasthānam asthāne/ na hi vayaṃ pradhānavad avidyāṃ sarveṣu jīveṣv ekām
          ācakṣmahe yenaivam upālabhyemahi/ api tv iyaṃ pratijīvaṃ bhidyate/ tena yasyaiva jīvasya
          vidyotpadyate tasyaivāvidyā samucchidyate nānyasya/ bhinnāyatanayos tayor virodhābhāvāt/
          ato na samastasaṃsārocchedaprasaṅgadoṣaḥ/ tasmāt pariṇāmaḥ parityaktavyaḥ/ svīkartavyaś ca
          vivartavādaḥ/</p>

        <label>[l. 16.55]</label>

        <p>nanu jīvajaḍayoḥ sārūpyābhāvena cidvivartatvaṃ prapañcasya na saṃparipadyata iti prāg
          avādiṣmeti cet</p>
        <p>naitat sādhu/ na hi sārūpyanibandhanāḥ sarve vibhramā iti vyāptir asti/ asarūpād api
          kāmādeḥ kāntāliṅganādiṣv iva svapnavibhramasyopalambhāt/ kiṃ ca kādācitke vibhrame
          sārūpyāpekṣā nānādyavidyānibandhane prapañce/ tad avocad ācāryavācaspatiḥ :</p>
        <quote>
          <p>vivartas tu prapañco ’yaṃ brahmaṇo ’pariṇāminaḥ/</p>
          <p>anādivāsanodbhūto na sārūpyam apekṣate// iti/</p>
        </quote>
        <p>tad etat sarvaṃ vedāntaśāstrapariśramaśālināṃ sugamaṃ sughaṭaṃ ca/</p>

        <label>[l. 16.64]</label>

        <p>tac ca vedāntaśāstraṃ caturlakṣaṇam/ bhagavatā bādarāyaṇena praṇītasya vedāntaśāstrasya
          pratyagbrahmaikyaṃ viṣaya iti śaṃkarācāryāḥ pratyapīpadan/ tatra prathame samanvayādhyāye
          sarveṣāṃ vedāntānāṃ brahmaṇi tātparyeṇa paryavasānam/ dvitīye ’virodhādhyāye
          sāṃkhyāditarkavirodhanirākaraṇam/ tṛtīye sādhanādhyāye brahmavidyāsādhanam/ caturthe
          phalādhyāye vidyāphalam/ tatra pratyadhyāyaṃ pādacatuṣṭayam/ tatra prathamasyādhyāyasya
          prathame pāde spaṣṭabrahmaliṅgaṃ vākyajātaṃ mīmāṃsyate/ dvitīye ’spaṣṭabrahmaliṅgam
          upāsyaviṣayam/ tṛtīye tādṛśaṃ jñeyaviṣayam/ caturthe ’vyaktājāpadādi saṃdigdhaṃ padajātam
          iti/ avirodhasya dvitīyasya prathame sāṃkhyayogakaṇādādismṛtivirodhaparihāraḥ/ dvitīye
          sāṃkhyādimatānāṃ duṣṭatvam/ tṛtīye pañcamahābhūtaśrutīnāṃ jīvaśrutīnāṃ ca
          parasparavirodhaparihāraḥ/ caturthe liṅgaśarīraśrutīnāṃ virodhaparihāraḥ/</p>

        <label>[l. 16.76]</label>

        <p>tṛtīyasya prathame jīvasya paralokagamanāgamanavicārapuraḥsaraṃ vairāgyam/ dvitīye
          tvaṃpadatatpadārthapariśodhanam/ tṛtīye saguṇavidyāsu guṇopasaṃhāraḥ/ caturthe
          nirguṇabrahmavidyāyā bahiraṅgāntaraṅgāśramayajñaśamādisādhanajātam/ caturthasya prathame
          brahmasākṣātkāreṇa jīvataḥ pāpapuṇyakleśavaidhuryalakṣaṇā muktiḥ/ dvitīye
          maraṇotkramaṇaprakāraḥ/ tṛtīye saguṇabrahmopāsakasyottaramārgaḥ/ caturthe
          nirguṇasaguṇabrahmavido videhakaivalyabrahmalokāvasthānāni/ tad itthaṃ
          brahmavicāraśāstrādhyāyapādārthasaṃgrahaḥ/</p>

        <label>[l. 16.84]</label>

        <p>tatra prathamam adhikaraṇam athāto brahmajijñāsā iti brahmamīmāṃsārambhopapādanaparam/
          adhikaraṇaṃ ca pañcāvayavaṃ prasiddham/ te ca viṣayādayaḥ pañcāvayavā nirūpyante/ ātmā vā are<note>
            <p><hi rendition="simple:italic">ātmā vā are</hi> ] ASS; <hi rendition="simple:italic"
                >ātmā vāre</hi> A.</p>
          </note> draṣṭavyaḥ ity etad vākyaṃ viṣayaḥ/ brahma jijñāsitavyaṃ na veti saṃdehaḥ/
          jijñāsyatvavyāpakayoḥ saṃdehaprayojanayoḥ saṃbhavāsaṃbhavābhyām/</p>

        <label>[l. 16.90]</label>

        <p>tatra kasyedaṃ jijñāsyatvam avagamyate/ ahamanubhavagamyasya śrutigamyasya vā/</p>
        <p>-nādyaḥ/ sarvajanīnenāhamanubhavenedamāspadadehādibhyo vivekenātmanaḥ spaṣṭaṃ
          pratibhāsamānatvāt/</p>
        <p>nanu sthūlo ’haṃ kṛśo ’ham ityādidehadharmasāmānādhikaraṇyānubhavād
          adhyastātmabhāvadehālambano ’yam ahaṃkāra iti cen na/</p>
        <p>bālyādyavasthāsu bhinnaparimāṇatayā badarāmalakādivat parasparabhedena śarīrasya
          pratyabhijñānānupapatteḥ/</p>
        <p>athocyeta yathā pīlupākapakṣe piṭharapākapakṣe vā kālabhedenaikasmin vastuni pākajabhedo
          yujyate tathaikasmiñ śarīrābhidhe vastuni kālabhedena parimāṇabhedaḥ/ ata eva laukikāḥ
          śarīram ātmanaḥ sakāśād abhinnaṃ pratipadyamānāḥ pratyabhijānate ceti/</p>
        <p>na tad bhadram/ maṇimantrauṣadhādyupāyabhedena bhūmikādhānavan nānāvidhān dehān
          pratipadyamānasyāhamālambanasya bhinnasyātmanaḥ śarīrād bhedena bhāsamānatvāt/ ata eva
          cakṣurādīnām apy ahamālambanatvam aśakyaśaṅkam/ nānyadṛṣṭam smaraty anyaḥ iti nyāyena
          cakṣurādau naṣṭe ’pi rūpādipratisaṃdhānānupapatteḥ/ nāpy antaḥkaraṇasyāhamālambanatvam
          āstheyam/ ayam eva bhedo bhedahetur vā yad viruddhadharmādhyāsaḥ kāraṇabhedaś ceti nyāyena
          kartṛkaraṇabhūtayor ātmāntaḥkaraṇayos takṣavāsivat saṃbhedāsaṃbhavāt/ yady abheda eva
          nādriyate tarhi sthūlo ’haṃ kṛśo ’haṃ kṛṣṇo ’ham ityādi saṃkhyānam utsannasaṃkathaṃ
          syāt/</p>
        <p>na syāt/ evaṃ loke śāstre cobhayathā śabdaprayogadarśanena mukhyārthatvānupapattau mañcāḥ
          krośantītyādivad aupacārikatvenopapatteḥ/</p>
        <p>-na dvitīyaḥ/ ahamanubhavagamyasyaiva śrutigamyatvāt/ satyaṃ jñānam anantaṃ brahma
          ityādiśrutibhyo hi brahmāvagamyate/ brahmabhāvaś cāham ātmā brahma tat tvam asi
          ityādiśrutiṣv ahaṃpratyayagamyasyaiva bodhyate/ tathā cedam anumānaṃ samasūci/ vimatam
          ajijñāsyam asaṃdigdhatvāt karatalāmalakavat/</p>

        <label>[l. 16.116]</label>

        <p>tathā phalaṃ na phalabhāvam īkṣate/ puruṣair arthyata iti vyutpattyā
          niḥśeṣaduḥkhopaśamalakṣitaṃ paramānandaikarasaṃ ca puruṣārthaśabdasyārthaḥ
          sakalapuruṣadhaureyaiḥ prepsyate naitat sāṃsārikaṃ sukhajātam/ tasyaihikasya
          pāralaukikasya ca sātiśayatayā ca sadṛkṣatayā ca prekṣāvadbhir arthyamānatvānupapatteḥ/
          yat tatparipanthi duḥkhajātaṃ taj jihāsyate/ tac cāvidyāparaparyāyasaṃsāra eva/
          kartṛtvādisakalānarthakaratvād avidyāyāḥ/ sam ity ekīkaraṇe vartate/ saṃbhedādau tathā
          copalambhāt/ tathā cātmānaṃ dehenaikīkṛtya svarganarakamārgayoḥ sarati yena puruṣaḥ sa
          saṃsāro ’vidyāśabdārthaḥ/ tannivṛttiḥ phalaṃ phalavatām abhimatam/ tathā kathitam :</p>
        <quote>
          <p>avidyāstamayo mokṣaḥ sā ca bandha udāhṛtaḥ/ iti</p>
        </quote>

        <label>[l. 16.127]</label>

        <p>tac ca kāśakuśāvalambanakalpam/ ātmayāthātmyānubhavena saha vartamānasya saṃsārasya
          rūparasavad virodhābhāvena nivartyanivartakabhāvābhāvāt/</p>
        <p>nanu sahānuvartamāno bodhaḥ saṃsāraṃ mā bādhiṣṭa/ sahāvartamānas tu bodhaḥ prakāśas
          tamovad bādhiṣyata iti cet</p>
        <p>tad etad riktaṃ vacaḥ/ ahamanubhavād anyasyātmajñānasya mūṣikaviṣāṇāyamānatvāt/</p>

        <label>[l. 16.132]</label>

        <p>nanv anyo ’yam anubhavaḥ pāmarāṇāṃ mā sma bhavan nāma/
          vedāntavacananicayaparyālocanakṣamāṇāṃ parīkṣakāṇāṃ saṃbhavaty evety api na vaktavyam/
          abādhitānubhavavirodhena vedāntavākyānāṃ grāvaplavanādivākyakalpatvāt/ na hy āgamāḥ
          paraḥśataṃ ghaṭaṃ paṭayitum utsahante/ na cādhyayanavidhivyākopaḥ/ gurumatānusāreṇa
          huṃphaḍādivākyavaj japamātropayogitvenācāryamatānusāreṇa vā yajamānaḥ prastara
          ityādivākyavat stāvakatvena vedāntasiddhāntasyādhyetavyatvasaṃbhavāt/</p>
        <p>tathā ca prayogaḥ :</p>
        <p>vivādāspadaṃ brahma vicāryapadaṃ na bhavaty aphalatvāt kākadantavad iti/ tad āhur
          ācāryāḥ:</p>
        <quote>
          <p>ahaṃdhiyātmanaḥ siddhes tasyaiva brahmabhāvataḥ/</p>
          <p>tajjñānān muktyabhāvāc ca jijñāsā nāvakalpate// iti/</p>
        </quote>

        <label>[l. 16.142]</label>

        <p>na ca bhedenādhyastadehādinivṛttiḥ phalam ity aphalahetur asiddha iti veditavyam/
          bhedagraho hi vyāpakanivṛttyā vyāpyanivṛttir iti nyāyena bhedāgrahaparipathinaṃ
          bhedasaṃskāram apekṣate/ anākalitakaladhautasya śuktiśakale tatsamāropānupalambhāt/
          saṃskāraś ca pramitim ākāṅkṣati/ ananubhūte saṃskārānudayāt/ na ca bhrāntirūpo ’nubhavas
          tatkaraṇam iti bhaṇitavyam/ bhrānter abhrāntipūrvakatvena kvacit pramiter
          avaśyābhyupagamayitavyatvāt/ prayogaś ca: vimatāv ātmānātmānau bhedena pramitāv
          abhedāyogyatvāt/ tamaḥprakāśavat/ na cātmānātmanor abhedāyogyatvalakṣaṇo hetur asiddha iti
          śaṅkanīyam/ vikalpāsahatvāt/ tathā hi: anātmātmapariśeṣaḥ syād ātmānātmapariśeṣo vā/ ādye
          muktidaśāyām iva paridṛśyamānaṃ jagad astam iyāt/ dvitīye jagadāndhyaṃ prasajyeta/
          tamaḥprakāśavad viruddhasvabhāvatvāc ca dṛgdṛśyayor ātmānātmanor abhedāyogyatvam
          avadheyam/ tataś cārthādhyāsānupapattau tatpūrvakasya jñānādhyāsasyāsaṃbhavena brahmaṇo
          vicāryatvāsaṃbhavād vicārātmikā caturlakṣaṇaśārīrakamīmāṃsā nārambhaṇīyeti pūrvapakṣe
          prāpte siddhānto ’bhidhīyate/</p>

        <label>[l. 16.158]</label>

        <p>ahaṃpadādhigamyād anyad ātmatattvaṃ nāstīti na vaktavyam/
          nirastasamastopādhikasyātmatattvasya śrutyādiṣu prasiddhatvāt/ na ca teṣām
          upacaritārthatā/ upakramopasaṃhārādiṣaḍvidhatātparyaliṅgavattayā tattvaṃ bodhayatām
          upacaritārthatvānupapatteḥ/ liṅgaṣaṭkaṃ ca pūrvācāryair darśitam:</p>
        <quote>
          <p>upakramopasaṃhārāv abhyāso ’pūrvatā phalam/</p>
          <p>arthavādopapattī ca liṅgaṃ tātparyanirṇaye// iti/</p>
        </quote>

        <label>[l. 16.164]</label>

        <p>tatra sad eva saumyedam agra āsīd ity upakramaḥ/ aitadātmyam idaṃ sarvaṃ tat satyaṃ sa
          ātmā tat tvam asi śvetaketo ity upasaṃhāraḥ/ tayor brahmaviṣayatvenaikarūpyam<note>
            <p>°<hi rendition="simple:italic">aikarūpyam</hi> ]; °<hi rendition="simple:italic"
                >aikyarūpyam</hi> ASS, A.</p>
          </note> ekaliṅgam/ asakṛt tat tvam asīty uktir abhyāsaḥ/ mānāntarāgamyatvam apūrvatvam/
          ekavijñānena sarvavijñānaṃ phalam/ sṛṣṭisthitipralayapraveśaniyamanāni pañcārthavādāḥ/
          mṛdādidṛṣṭāntā upapattayaḥ/ tasmād etair liṅgair vedāntānāṃ
          nityaśuddhabuddhamuktasvabhāvabrahmātmaparatvaṃ niścetavyam/ tad ittham
          aupaniṣadasyātmatattvasyāhamanubhave ’navabhāsamānatvāt
          tasyānubhavasyādhyastātmaviṣayatvaṃ siddham/</p>

        <label>[l. 16.172]</label>

        <p>kaṇabhakṣākṣacaraṇādikakṣīkṛtasyātmano bhānābhāvād ahamanubhavasyādhyastātmaviṣayatvam
          eṣitavyam/ na tāvad ahamanubhavaḥ sarvagatatvam ātmano ’vagamayitum īṣṭe/ aham ihāsmi
          sadane jānāna iti prādeśikatvagrahaṇāt/ na cedaṃ dehasya prādeśikatvaṃ pratibhāsata iti
          veditavyam/ aham ity ullekhāyogāt/</p>
        <p>nanu yathā rājñaḥ sarvaprayojanavidhātari bhṛtye mamātmā bhadrasena ity upacāras tadvad
          ātmavacanasyāhaṃśabdasya deha upacāra iti cet</p>
        <p>maivaṃ vocaḥ/ upacaritātmabhāvasya dehādeḥ svasamānākṛtiśilāputrakādivaj
          jñātṛtvāyogāt/</p>
        <p>na ca jñātṛtvam apy upacaritam/ prayoktuḥ svapratipattiprakāśake prayoge
          pratipattṛtvopacārānupapatteḥ/ atha dehadharmaḥ prādeśikatvam ātmany upacaryeta tadā
          dehātmanor bhedena bhavitavyam/ prasiddhabhede māṇavake siṃhaśabdavat sāṃpratikagauṇatve
          tirohitabhedena sārṣapādau rase tailaśabdavan nirūḍhagauṇatve vā gauṇamukhyayor
          bhedādhyavasāyasya niyatatvāt/</p>
        <p>atha mama śarīram iti bhedabhānasaṃbhavād gauṇatvaṃ manyethās tad ayuktam/
          ahaṃśabdārthasya dehādibhyo niṣkṛṣyāsādhāraṇadharmavattvena pratibhāsamānatvābhāvāt/
          aparathā lokāyatikamataṃ nodayam āsādayet/ mama śarīram ity uktis tu rāhoḥ śira itivad
          aupacārikī/ mama śarīram iti bruvāṇenāpi kas tvam iti pṛṣṭena vakṣasthalanyastahastena
          śṛṅgagrāhikayāyam aham iti prativacanasya dīyamānatvena dehātmapratyayasya
          sakalānubhavasiddhatvāt/ tad uktam :</p>

        <label>[l. 16.191]</label>

        <quote>
          <p>dehātmapratyayo yadvat pramāṇatvena kalpitaḥ/</p>
          <p>laukikaṃ tadvad evedaṃ pramāṇaṃ tv ātmaniścayāt// iti//</p>
        </quote>
        <p>tathā ca vyāpakasya bhedabhānasya nivṛtter vyāpyasya gauṇatvasya nivṛttir iti
          niravadyam/</p>

        <label>[l. 16.195]</label>

        <p>nanv abhijñayā bhedasiddhir mā saṃbhūn nāma/ pratyabhijñayā tu so ’ham ity evaṃrūpayā
          tatsiddhiḥ saṃbhaviṣyatīti cen</p>
        <p>na/ vikalpāsahatvāt/ kim iyaṃ pratyabhijñā pāmarāṇāṃ syāt parīkṣakāṇāṃ vā/ nādyaḥ/
          dehavyatiriktātmaikyam avagāhamānāyāḥ pratyabhijñāyā anudayāt/ pratyuta śyāmasya
          lauhityavat kāraṇaviśeṣād alpasyāpi mahāparimāṇatvam aviruddham anubhavatāṃ taddeha eva
          tasyāḥ saṃbhavāc ca/ na dvitīyaḥ/ vyavahārasamaye pāmarasāmyānatirekāt/ aparokṣabhramasya
          parokṣajñānavināśyatvānupapatteś ca/ yad uktaṃ bhagavatā bhāṣyakāreṇa paśvādibhiś
          cāviśeṣāt iti/ bhāmatīkārair apy uktaṃ śāstracintakāḥ khalv evaṃ vicārayanti na
          pratipattāra iti/ tathā cātmagocarasyādhyāsātmarūpatvaṃ sustham/</p>

        <label>[l. 16.206]</label>

        <p>na cārhatamatānusāreṇāhaṃpratyayaprāmāṇyāyātmano dehaparimāṇatvam aṅgīkaraṇīyam iti
          sāṃpratam/ madhyamaparimāṇasya sāvayavatvena dehādivad anityatve
          kṛtahānākṛtābhyāgamaprasaṅgāt/ athaitaddoṣaparijihīrṣayāvayavasamudāya ātmety
          abhyupagamyeta tadā vaktavyam/ kiṃ pratyekam avayavānāṃ caitanyaṃ saṃghātasya vā/ nādyaḥ/
          bahūnāṃ cetanānām ahamahamikayā pradhānabhāvam anubhavatām aikamatyābhāvena samasamayaṃ
          viruddhadikkriyatayā śarīrasyāpi viśaraṇaniṣkriyatvayor anyatarāpātāt/ dvitīye ’pi
          saṃghātāpattiḥ kiṃ śarīropādhikī svābhāvikī yādṛcchikī vā/ nādyaḥ/ ekasminn avayave chinne
          cidātmano ’py avayavaś chinna ity acetanatvāpātāt/ na dvitīyaḥ/ anekeṣām avayavānām
          anyonyasāhityaniyamādarśanāt/ na tṛtīyaḥ/ saṃśleṣavad viśleṣasyāpi yādṛcchikatvena sukhena
          vasatām akasmād acetanatvaprasaṅgāt/</p>

        <label>[l. 16.218]</label>

        <p>na cāṇuparimāṇatvam ātmanaḥ śaṅkanīyam/ sthūlo ’haṃ dīrgho ’ham iti
          pratyayānupapatteḥ/</p>

        <label>[l. 16.220]</label>

        <p>na ca vijñānātmabhāṣiṇāṃ naiṣa doṣaḥ/ viśuddhasāvayavatvābhāvād iti gaṇanīyam/ yaḥ
          suṣuptaḥ so ’haṃ jāgarmīti sthiragocarasyāhamullekhasya kṣaṇabhaṅgivijñānagocaratve
          atasmiṃstadbuddhirūpamithyādhyāsasya tadavasthānāt/ tad anena kṛśo ’haṃ kṛṣṇo ’ham
          ityādīnāṃ prakhyātānānāṃ buddhyā sarūpatākhyānenaupacārikatvaṃ pratyākhyātam/
          tadvyāpakabhedabhānāsaṃbhavasya prāg eva prapañcitatvāt/ tathā ca prayogaḥ:</p>
        <p>vimataṃ śāstraṃ viṣayaprayojanasahitam</p>
        <p>āvidyakabandhanivartakatvāt</p>
        <p>suptothitabodhavat/</p>
        <p>yathā svapnāvasthāyāṃ māyāparikalpitayoṣādikṛtabandhanivartakasya suptotthitabodhasya
          mandiramadhye sukhena śayyāyām avatiṣṭhamāno deho viṣayaḥ/ tasya suptabodhenāniścayāt/
          svapnamāyāvijṛmbhitānarthanivṛttiḥ prayojanam/ evaṃ
          mananādijanyaparokṣajñānadvāreṇādhyāsikakartṛtva-bhoktṛtvādyanarthaniṣedhakasya śāstrasya
          saccidānandaikarasaṃ pratyagātmabhūtaṃ brahma viṣayaḥ/ tasyāhamanubhavenāniścayāt/
          adhyāsanivṛttiḥ prayojanam/ tathā cāphalatvād iti hetur asiddha iti siddham/ tad
          uktam :</p>

        <label>[l. 16.234]</label>

        <quote>
          <p>śrutigamyātmatattvaṃ tu nāhaṃbuddhyāvagamyate/</p>
          <p>api khe kāmato mohā nātmany astaviparyaye// iti/</p>
        </quote>
        <p>ito ’yam asaṃdigdhatvād iti hetur apy asiddha iti siddham/</p>

        <label>[l. 16.237]</label>

        <p>yady api sarvaḥ prāṇī pratyagātmāstitvaṃ pratyety aham asmīti/ na hi kaścid api nāham
          asmīti vipratipadyate/ pratyagātmaiva brahma tat tvam asi iti sāmānādhikaraṇyāt/ tasmād
          ātmatattvam asaṃdigdhaṃ siddham/ tathāpi dharmaṃ prati vipratipannā bahuvidhā iti nyāyena
          viśeṣapratipattir upapadyata eva/ tathā hi/ caitanyaviśiṣṭaṃ deham ātmeti lokāyatā
          manyante/ indriyāṇy ātmety anye/ antaḥkaraṇam ātmety apare/ kṣaṇabhaṅguraṃ saṃtanyamānaṃ
          vijñānam ātmeti bauddhā budhyante/ dehaparimāṇa ātmeti jainā jināḥ pratijānate/
          kartṛtvādiviśiṣṭaḥ parameśvarād bhinno jīvātmeti naiyāyikādayo varṇayanti/
          dravyabodhasvabhāvam ātmety ācāryāḥ paricakṣate/ bhoktaiva kevalaṃ na karteti sāṃkhyāḥ
          saṃgirante/ cidrūpaḥ kartṛtvādirahitaḥ parasmād abhinnaḥ pratyagātmety aupaniṣadā
          bhāṣante/ evaṃ prasiddhe dharmiṇi viśeṣato vipratipattau tadviśeṣasaṃśayo yujyate/ tathā
          ca saṃdehasaṃbhavāj jijñāsyatvaṃ brahmaṇaḥ siddham/ tad itthaṃ brahmaṇo
          vicāryatvasaṃbhavena tadvicārātmakaṃ brahmamīmāṃsāśāstram āraṃbhaṇīyam iti yuktam/ janmādy
          asya yataḥ ityādisarvasya śāstrasyaitadvicārāpekṣatvāc chāstraprathamādhyāyasaṃgatam idam
          adhikaraṇam/</p>

        <label>[l. 16.254]</label>

        <p>nanv itthaṃbhūte brahmaṇi kiṃ pramāṇaṃ pratyakṣam anumānam āgamo vā/ na kadācit tatra
          pratyakṣaṃ śramate/ atīndriyatvāt/ nāpy anumānam/ vyāptasya liṅgasyābhāvāt/ nāpy āgamaḥ/
          yato vāco nivartante iti śrutyaivāgamagamyatvaniṣedhāt/ upamānādikam aśakyaśaṅkam/
          niyataviṣayatvāt/ tasmād brahmaṇi pramāṇaṃ na saṃbhavatīti cet</p>
        <p>maivaṃ vocaḥ/ pratyakṣādyasaṃbhave ’py āgamasya sattvāt/</p>
        <p>yato vāco nivartante iti vāggocaratvaniṣedhāt katham etad iti cet</p>
        <p>śrutir eva niṣedhati vedāntavedyatvaṃ brahmaṇaḥ śrutir eva vidhatte/ na hi
          vedapratipādite ’rthe ’nupapanne vaidikānāṃ buddhiḥ khidyate/ api tu tadupapādanamārgam
          eva vicārayati/ tasmād ubhayam api pratipādanīyam/ viṣayatvaniṣedhakāni vākyāni/
          vākyajanyavṛttivyaktasphuraṇalakṣaṇaphalāsaṃbhavavivakṣayā pravṛttāni/ viṣayatvabodhakāni
          tu vṛttijanyāvaraṇabhaṅgalakṣaṇaphalasaṃbhavavivakṣayā/ tad uktaṃ bhagavadbhiḥ :</p>
        <quote>
          <p>anādheyaphalatvena śruter brahma na gocaram/</p>
          <p>prameyaṃ pramitau tu syād ātmākārasamarpaṇāt// iti/</p>
          <p>na prakāśyaṃ pramāṇena prakāśo brahmaṇaḥ svayam/</p>
          <p>tajjanyāvṛtibhaṅgatvāt prameyam iti gīyate// iti ca/</p>
        </quote>

        <label>[l. 16.271]</label>

        <p>nanu syād eṣa manoratho yadi siddhe ’rthe vedasya prāmāṇyaṃ sidhyet/
          saṃgatigrahaṇāyattatvāt/ vṛddhavyavahārasya ca loke kāryaikaniyatatvāt/ na hy asti
          saṃbhavaḥ śabdānāṃ kārye ’rthe saṃgatigrahe<note>
            <p><hi rendition="simple:italic">saṃgatigrahe</hi> ]; <hi rendition="simple:italic"
                >saṃgatigrahaḥ</hi> ASS, A.</p>
          </note> siddhārthābhidhāyakatvaṃ tatra vā prāmāṇyam iti/ na hi turaṅgatve gṛhītasaṃgatikaṃ
          turaṅgapadaṃ gotvam ācaṣṭe tatra vā prāmāṇyaṃ bhajate/ tasmāt kāryagṛhītasaṃgatikānāṃ
          śabdānāṃ kārya eva prāmāṇyam/</p>
        <p>nanu mukhavikāsādiliṅgād dharṣahetuṃ prasiddhārtham anumāya yatra śabdasya saṃgatigraho
          yathā putras te jāta ityādiṣu tatrāvaśyaṃ kāryam antareṇaiva śabdasya siddhe ’rthe
          prāmāṇyam āśrīyata iti cen</p>
        <p>na/ putrajanmavad eva priyāsukhaprasavāder anekasya harṣahetor upasthīyamānatvena
          pariśeṣāvadhāraṇānupapatteḥ/ putras te jāta ityādiṣu siddhārthapareṣu prayogeṣu dvāraṃ
          dvāram ityādivat kāryādhyāhāreṇa prayogopapatteś ca/ śāstratvaprasiddhyā ca na vedāntānāṃ
          siddhārthatvaparatvam/ pravṛttinivṛttiparāṇām eva vākyānāṃ śāstratvaprasiddheḥ/ tad uktaṃ
          bhaṭṭācāryaiḥ :</p>

        <label>[l. 16.286]</label>

        <quote>
          <p>pravṛttir vā nivṛttir vā nityena kṛtakena vā/</p>
          <p>puṃsāṃ yenopadiśyeta tac chāstram abhidhīyate// iti/</p>
        </quote>
        <p>na caiteṣāṃ svarūpaparatve prayojanam asti/ śrutavedāntārthasyāpi puṃsaḥ
          sāṃsārikadharmāṇām anivṛtteḥ/ tasmād vedāntānām apy ātmā jñātavya iti samāmnātena
          vidhinaikavākyatām āśritya kāryaparataivāśrayaṇīyeti siddham/ tataś ca kevalasiddharūpe
          brahmaṇi vedāntānāṃ prāmāṇyaṃ na sidhyatīti cet/</p>

        <label>[l. 16.293]</label>

        <p>atra pratividhīyate: na tāvad siddhe vyutpattyasiddhiḥ/ prāg unnītayā nītyā putras te
          jāta iti vākyāt siddhaparād api vyutpattisiddheḥ/ na ca pariśeṣāvadhāraṇānupapattiḥ/
          priyāsukhaprasavāder api saṃbhavād iti bhaṇitavyam/ putrapadāṅkitapaṭapradarśanavat
          priyāsukhaprasavādisūcakābhāvāt/ putrajanmaiva tatsūcakam iti cen na<note>
            <p><hi rendition="simple:italic">cen na</hi> ]; <hi rendition="simple:italic">cet</hi>
              ASS, A.</p>
          </note></p>
        <p>prathamapratītaputrajanmaparityāge kāraṇābhāvāt/ putrajananasyaivādhikānandahetutvāc
          ca/</p>
        <quote>
          <p>putrotpattivipattibhyāṃ nāparaṃ sukhaduḥkhayoḥ/</p>
        </quote>
        <p>iti vidyamānatvāt/ tathā cācakathac citsukhācāryaḥ:</p>
        <quote>
          <p>dṛṣṭacaitrasutotpattes tatpadāṅkitavāsasā/</p>
          <p>vārtāhāreṇa yātasya pariśeṣaviniściteḥ//</p>
        </quote>

        <label>[l. 16.304]</label>

        <p>yad uktaṃ siddhārthapareṣu kāryādhyāhāra iti tad ayuktam/ mukhyārthaviṣayatayā siddhe ’pi
          prayogasiddhāv adhyāhārānupapatteḥ/ yad uktaṃ śāstratvaprasiddhyā ca na svarūpaparatvam
          iti tad apy ayuktam/ hitaśāsanād api śāstratvopapatteḥ/ na ca prayojanābhāvaḥ/
          śrutamatavedāntajanyādvitīyātmavijñānābhyāsena vidyodaye
          saṃsāranidānāvidyānivṛttyupalakṣitabrahmātmatālakṣaṇaparamapuruṣārtha-siddheḥ/ na cātra
          vidhiḥ saṃbhavati/ vikalpāsahatvāt/ tathā hi : kiṃ śābdajñānaṃ vidheyaṃ kiṃ vā
          bhāvanātmakam āhosvit sākṣātkārarūpam/ nādyaḥ/
          viditapadārthasaṃgatikasyādhītaśabdanyāyatattvasyāntareṇāpi vidhiṃ śabdād evopapatteḥ/
          nāpi dvitīyaḥ/ bhāvanāyā jñānaprakarṣahetubhāvasyānvayavyatirekasiddhatayā
          prāptatvenāvidheyatvāt/ aprāptaprāpakasyaiva vidhitvāṅgīkārāt/ tṛtīye sākṣātkāraḥ kiṃ
          brahmasvarūpaḥ kiṃ vāntaḥkaraṇapariṇāmabhedaḥ/ nādyaḥ/ tasya nityatvenāvidheyatvāt/ nāpi
          dvitīyaḥ/ ānandasākṣātkārarūpatayā phalatvenāvidheyatvāt/ tasmāj jñātavya ityādīnām
          avidhāyakatvād arhe kṛtyatṛcaś ca iti kṛtyapratyayānām arhārthe vidhānād arhārthataiva
          vyākhyeyā/ tathā ca sarveṣāṃ vedāntavākyānām upakramopasaṃhārādiṣaḍvidhatātparyopetatvān
          nityaśuddhabuddhamuktasvabhāvabrahmātmaparatvam āstheyam/</p>

        <label>[l. 16.322]</label>

        <p>niṣpradeśe paramāṇau pradeśavṛttitvenābhimatasya saṃyogasya durupapādanatayā
          tannibandhanasya dvyaṇukasyāsiddhau dvyaṇukādikrameṇārambhavādāsaṃbhavād acetanāyāḥ
          prakṛter mahadādirūpeṇa pariṇāmavādāsaṃbhavāc ca khyātibādhānyathānupapattyānirvacanīyaḥ
          prapañcaś cidvivarta iti siddham/ svarūpāparityāgena rūpāntarāpattir vivarta iti
          satyamithyākhyāvabhāsa iti/ avabhāso ’dhyāsa iti paryāyaḥ/ sa cādhyāso dvividhaḥ :
          arthādhyāso jñānādhyāsaś ceti/ tad uktam :</p>
        <quote>
          <p>pramāṇadoṣasaṃskārajanmānyasya parātmatā/</p>
          <p>taddhīś cādhyāsa iti hi dvayam iṣṭaṃ manīṣibhiḥ// iti/</p>
        </quote>

        <label>[l. 16.331]</label>

        <p>punar api dvividho ’dhyāsaḥ/ nirupādhikasopādhikabhedāt/ tad apy uktam :</p>
        <quote>
          <p>doṣeṇa karmaṇā vāpi kṣobhitājñānasaṃbhavaḥ/</p>
          <p>tattvavidyāvirodhī ca bhramo ’yaṃ nirupādhikaḥ//</p>
          <p>upādhisaṃnidhiprāptakṣobhāvidyāvijṛmbhitam/</p>
          <p>upādhyapagamāpohyam āhuḥ sopādhikaṃ bhramam// iti/</p>
        </quote>
        <p>tatra svarūpeṇa kalpitāhamādyadhyāso nirupādhikaḥ/ tad apy uktam :</p>
        <quote>
          <p>nīlimeva viyaty eṣā bhrāntyā brahmaṇi saṃsṛtiḥ/</p>
          <p>ghaṭavyomeva bhoktāyaṃ bhrānto bhedena na svataḥ// iti/</p>
        </quote>
        <p>ata eva bhāṣyakāraḥ śuktikā rajatavad avabhāsata ekaś candraḥ sadvitīyavad iti
          nidarśanadvayam udājahāra/ śiṣṭaṃ śāstra eva spaṣṭam iti vistarabhiyoparamyate/ evaṃ ca
          dṛgdṛśyau dvāv eva padārthāv iti vedāntināṃ siddhānta iti sarvam avadātam/</p>

        <label>[l. 16.344]</label>

        <p>atra prabhākaraḥ : śuktikā rajatavad avabhāsata iti dṛṣṭānto neṣṭaḥ/ rajatapratyayasya
          śuktikālambanatvānupapatteḥ/ tathā hi : idaṃ rajatam iti pratītau śukter ālambanatvaṃ
          purodeśasattāmātreṇāvalambyate kāraṇatvena bhāsamānatvena vā/ nādyaḥ/ purovartināṃ
          loṣṭādīnām apy ālambanatvaprasaṅgāt/ atha kaladhautabodhakaraṇasaṃskārodbodhakāraṇatvena
          taddvārā rajatajñānakāraṇatvād ālambanatvaṃ manyase/ tad api na saṃgacchate/ cakṣurādīnām
          api kāraṇatvena viṣayatvāpātāt/ atha bhāsamānatayā viṣayatvam iṣyate tad apy aśliṣṭam/
          rajatanirbhāsasya śuktikālambanatvānupapatteḥ/ yasmin vijñāne yad avabhāsate tat
          tadālambanam/ atra ca kaladhautānubhavaḥ śuktikālambanatvakalpanāyāṃ virudhyate/ tathā
          cācakathan nyāyavīthyāṃ śālikanāthaḥ :</p>
        <quote>
          <p>atra brūmo ya evārtho yasyāṃ saṃvidi bhāsate/</p>
          <p>vedyaḥ sa eva nānyad dhi vedyāvedyatvalakṣaṇam//</p>
          <p>idaṃ rajatam ity atra rajataṃ tv avabhāsate/</p>
          <p>tad eva tena vedyaṃ syān na tu śuktir avedanāt//</p>
          <p>tenānyasyānyathā bhāsaḥ pratītyaiva parāhataḥ/</p>
          <p>anyasmin bhāsamāne hi na paraṃ bhāsate yataḥ// iti/</p>
        </quote>

        <label>[l. 16.362]</label>

        <p>kiṃ ca mithyājānānotpattau sāmagrī na samasti/ kiṃ kevalānīndriyādīni kāraṇāni
          doṣadūṣitāni vā/ nādyaḥ/ teṣāṃ samīcīnajñānajananasāmarthyopalambhāt/ anyathā samīcīnaṃ
          rajatajñānaṃ kadācid udayam āsādayet/ na dvitīyaḥ/ doṣāṇām
          autsargikakāryaprasavaśaktipratibandhamātraprabhāvatvāt/ na hi duṣṭaṃ kuṭajabījaṃ
          vaṭāṅkuraṃ janayitum īṣṭe/ na vā tailakaluṣitaṃ śālibījam aśālyaṅkurajananāyālam/ kiṃ tu
          svakāryaṃ na karoti/</p>
        <p>nanu dāvadahanadagdhasya vetrabījasya kadalīkāṇḍajanakatvaṃ dṛṣṭam iti cet</p>
        <p>tan na sthāne/ dagdhasyāvetrabījatvena doṣāṇāṃ viparītakāryakāritvaṃ praty anudāharaṇāt/
          na ca bhasmakadoṣadūṣitasya kaukṣeyasyāśuśukṣaṇer bahvannapacanasāmarthyaṃ dṛṣṭam ity
          eṣṭavyam/ aśitapītādyāhārapariṇatau jāṭharasya jātavedasaḥ śaktatvāt/ tad uktam :</p>
        <quote>
          <p>ayathārthasya bodhasya notpattāv asti kāraṇam/</p>
          <p>doṣāś cen na hi doṣāṇāṃ kāryaśaktivighātatā//</p>
          <p>bhasmakādiṣu kāryasya vighātād eva doṣatā/</p>
          <p>agner hi rasaniṣpattiḥ kāryaṃ jaṭharavartinaḥ//</p>
        </quote>

        <label>[l. 16.379]</label>

        <p>api cāsaty apy arthe jñānaprādurbhāvābhyupagame samīcīnasthale ’pi jñānānāṃ
          svagocaravyabhicāraśaṅkāṅkurasaṃbhavena niraṅkuśo vyavahāro lupyate/ tad āha:</p>
        <quote>
          <p>yadi cārthaṃ parityajya kācid buddhiḥ prakāśate/</p>
          <p>vyābhicāravati svārthe kathaṃ viśvāsakāraṇam//</p>
        </quote>

        <label>[l. 16.385]</label>

        <p>nanu rajatagocaraikaviśiṣṭajñānānaṅgīkāre viśiṣṭavyavahāro na sidhyet/ atas tatsiddhaye
          ’pi viparyayo ’ṅgīkārya iti cen</p>
        <p>na/ idaṃ rajatam iti grahaṇasmaraṇābhidhasya bodhadvayasya vyavahārakāraṇatvāṅgīkārāt/
          yady evaṃ idaṃ śuktikāśakalaṃ tad rajatam ity ato ’pi viśiṣṭavyavahāraḥ syād iti/ tan na/
          tatredam iti purovartidravyamātragrahaṇasya
          doṣadūṣitacakṣurjanyatvenānākalitaśuktitvādiviśeṣitasya sāmānyamātragrahaṇarūpatvād
          rajatam iti jñānasyāsaṃnihitaviṣayasya saṃprayogaliṅgādyaprasūtatayā
          sadṛśāvabodhitasaṃskāramātraprabhavatvena pariśeṣaprāptasmṛtibhāvasya doṣahetukatayā
          gṛhītatattāṃśapramoṣād grahaṇamātratvopapatteḥ/ tad apy uktam :</p>
        <quote>
          <p>nanv atra rajatābhāsaḥ katham eṣa ghaṭiṣyate/</p>
          <p>ucyate śuktiśakalaṃ gṛhītaṃ bhedavarjitam//</p>
          <p>śuktikāyā viśeṣā ye rajatād bhedahetavaḥ/</p>
          <p>te na jñātā abhibhavāj jñātā sāmānyarūpatā//</p>
          <p>anantaraṃ ca rajatasmṛtir jātā tayāpi ca/</p>
          <p>manodoṣāt tad ity aṃśaparāmarśavivarjitam//</p>
          <p>rajataṃ viṣayīkṛtya naiva śukter vivecitam/</p>
          <p>smṛtyāto rajatābhāsa upapanno bhaviṣyati//</p>
          <p>na hy asaṃnihitaṃ tāvat pratyakṣaṃ rajataṃ bhavet/</p>
          <p>liṅgādyabhāvāc cānyasya pramāṇasya na gocaraḥ//</p>
          <p>pariśeṣāt smṛtir iti niścayo jāyate punaḥ/</p>
        </quote>

        <label>[l. 16.408]</label>

        <p>nanu kim idam ekaikaṃ vyavahārakāraṇam uta saṃbhūya/ na prathamaḥ/ deśabhedena
          pravṛttiprasaṅgāt/ na caramaḥ/ prayatnāyaugapadyāj jñānāyaugapadyāt ityādinā
          jñānayaugapadyaniṣedhāt/ ato jñānadvayaṃ hetur ity ayuktaṃ vaca iti cet</p>
        <p>maivaṃ vocaḥ/ avinaśyatoḥ sahāvasthānaniṣedhe ’pi vinaśyadavinaśyatoḥ
          sahāvasthānasyāniṣiddhatvena nirantarotpannayos tadupapatteḥ/</p>
        <p>nanu rajatajñānād rajatārthī rajate pravartatāṃ nāma/ paurastye vastuni kathaṃ pravṛttiḥ
          syād iti cen</p>
        <p>na/ svarūpato viṣayataś cāgṛhītabhedayor grahaṇasmaraṇayoḥ
          saṃnihitarajatagocarajñānasārūpyeṇa vastutaḥ parasparaṃ vibhinnayor apy
          abhedocitasāmānādhikaraṇyavyapadeśahetutvopapatteḥ/</p>
        <p>grahaṇasmaraṇayoḥ saṃnihitarajatajñānasārūpyaṃ katham/</p>
        <p>yathā caitat tathā niśamyatām/ saṃnihitarajatagocaraṃ hi vijñānam idamaṃśarajatāṃśayor
          asaṃsargaṃ nāvagāhate/ tayoḥ saṃsṛṣṭatvenāsaṃsargasyaivābhāvāt/ nāpi svagataṃ bhedam/
          ekajñānatvāt/ evaṃ grahaṇasmaraṇe api doṣavaśād vidyamānam apīdamaṃśarajatāṃśayor
          asaṃsargaṃ bhedaṃ nāvagāhete<note>
            <p><hi rendition="simple:italic">nāvagāhete</hi> ]; <hi rendition="simple:italic"
                >nāvagāhata</hi> ASS, A.</p>
          </note> iti/ bhedāgrahaṇam eva sārūpyam/ tad uktaṃ gurumatānusāribhiḥ :</p>

        <label>[l. 16.424]</label>

        <quote>
          <p>grahaṇasmaraṇe ceme vivekānavabhāsinī/</p>
          <p>samyagrajatabodhāc ca bhinne yady api tattvataḥ//</p>
          <p>tathāpi bhinne nābhāte bhedāgrahasamatvataḥ/</p>
          <p>samyagrajatabodhas tu samakṣaikārthagocaraḥ//</p>
          <p>tato bhinne abuddhvā ca grahaṇasmaraṇe ime/</p>
          <p>samānenaiva rūpeṇa kevalaṃ manyate janaḥ//</p>
          <p>aparokṣāvabhāsena samānārthagraheṇa ca/</p>
          <p>availakṣaṇyasaṃvittir iti tāvat samarpitā//</p>
          <p>vyavahāro ’pi tattulyas tata eva pravartate/</p>
        </quote>

        <label>[l. 16.434]</label>

        <p>evam agṛhītavivekam āpannasaṃnihitarūpyajñānasārūpyaṃ grahaṇasmaraṇadvayam
          ayathāvyavahārahetur iti siddham/</p>
        <p>yady evam ayathāvyavahāro grahaṇasmaraṇajanyas tarhi pītaḥ śaṅkha ityādau sa na siddhas
          tatra tayor abhāvād iti cen</p>
        <p>na/ agṛhītavivekayoḥ prāptasamīcīnasaṃsargajñānasārūpyatve grahaṇayor eva
          vyavahārasaṃpādakatvopapatteḥ/ nayanaraśmivartinaḥ pittadravyasya pītimā doṣavaśād
          dravyarahito gṛhyate/ śaṅkho ’py akalitaśuklaguṇaḥ svarūpato gṛhyate/ tad anayor
          guṇaguṇinoḥ saṃsargayogyayor asaṃsargāgrahasārūpyāt pītatapanīyapiṇḍapratyayāvailakṣaṇyād
          vyavahāra upapadyate/ yathoktam :</p>

        <label>[l. 16.442]</label>

        <quote>
          <p>pītaśaṅkhāvabodhe hi pittasyendriyavartinaḥ/</p>
          <p>pītimā gṛhyate dravyarahito doṣatas tathā//</p>
          <p>śaṅkhasyendriyadoṣeṇa śuklimā na ca gṛhyate/</p>
          <p>kevalaṃ dravyamātraṃ tu prathate rūpavarjitam//</p>
          <p>guṇe dravyavyapekṣe ca dravye ca guṇakāṅkṣiṇi/</p>
          <p>bhāsamāne tayor buddhir asaṃbandhaṃ na budhyate//</p>
          <p>satyapītāvabhāsena same bhāte matī ime/</p>
          <p>vyavahāro ’pi tattulya evam atrāpi yujyate// iti/</p>
        </quote>

        <label>[l. 16.451]</label>

        <p>nanv idaṃ rajatam iti bhrāntijñānānabhyupagame rajataprasakter asattvān nedaṃ rajatam iti
          niṣedhaḥ kathaṃ kaladhautābhāvaṃ bodhayatīti cet</p>
        <p>naiṣa doṣaḥ/bhedāgrahaprasañjitasya śuktau rajatavyavahārasya niṣedhasvīkāreṇa
          kalpanālāghavasadbhāvāt/ tad uktaṃ pañcikāprakaraṇe :</p>
        <quote>
          <p>mithyābhāvo ’pi tattulyavyavahārapravartanāt/</p>
          <p>rajatavyavahārāṃśe visaṃvādayato narān<note>
              <p><hi rendition="simple:italic">narān</hi> ] <hi rendition="simple:italic"
                  >Prakaraṇapañcikā</hi>; <hi rendition="simple:italic">narāt</hi> ASS, A.</p>
            </note>//</p>
          <p>bādhakapratyayasyāpi bādhakatvam ato matam/</p>
          <p>prasajyamānarajatavyavahāranivāraṇāt//</p>
        </quote>
        <p>tad anena prācīnayor jñānayoḥ satyatve kathaṃ bhramatvaprasiddhir iti śaṅkā parākṛtā/
          ayathāvyavahārapravartakatvena tadupapatteḥ/</p>

        <label>[l. 16.462]</label>

        <p>kiṃ ca nedaṃ rajatam iti bādhakāvabodho nābhāvam avagāhate/ bhāvavyatirekeṇābhāvasya
          durgrahaṇatvāt/</p>
        <p>yady evam aṅga nāstīti pratyayasya kim ālambanam/ aparathā māhāyānikapakṣānupraveśa<note>
            <p><hi rendition="simple:italic">māhāyānika</hi>° ]; <hi rendition="simple:italic"
                >māhābhānika</hi>° ASS, A.</p>
          </note> iti cet</p>
        <p>maivaṃ bhāṣiṣṭhāḥ/ abhāvasya dharmipratiyoginirūpaṇādhīnanirūpyatvenāvaśyābhyupagamanīye
          dṛśye pratiyoginy adṛśye vā smaryamāṇe ’dhikaraṇamātrabuddher eva nāstīti
          vyavahāropapattāv atiriktābhāvakalpanāyāṃ pramāṇābhāvāt/ tad uktam amṛtakalāyām :</p>
        <quote>
          <p>atrocyate dvayī saṃvid vastuno bhūtalādinaḥ/</p>
          <p>ekā saṃsṛṣṭaviṣayā tanmātraviṣayā parā//</p>
          <p>tanmātraviṣayā vāpi dvayī sātha nigadyate/</p>
          <p>pratiyoginy adṛśye ca dṛśye ca pratiyogini//</p>
          <p>tatra tanmātradhīr yeyaṃ smṛte ca pratiyogini/</p>
          <p>nāstitvaṃ saiva bhūbhāge ghaṭādipratiyoginaḥ//</p>
        </quote>

        <label>[l. 16.476]</label>

        <p>ata eva ca prābhākaramatānusāribhiḥ pramāṇapārāyaṇe pratyakṣādīni pañcaiva pramāṇāni
          prapañcitāni/</p>
        <p>nanv evam abhāvasyābhāve nakārasya vaiyarthyam āpadyeta/ anuśāsanavirodhaś cāpated iti
          cet</p>
        <p>tad etad vārtam/ ekonapañcāśad varṇānāṃ madhye kasyāpi varṇasyābhāvārthatvādarśanena
          varṇasya sato nakārasya tadarthatvānupapatteḥ/ na caivam anuśāsanavirodhaḥ/
          tadanyatadabhāvatadviruddheṣv artheṣv anuśāsanasyaivam arthaḥ syāt/ tathā hi : cetanānāṃ
          madhye kaścana kasyacic chatruḥ kaścana kasyacin mitraṃ kaścana kasyacid udāsīnas
          tathaivācetanānām api/ tadanyapadena tadudāsīno nakārārthaḥ/ viruddhapadena śatrur
          nakārārthaḥ/ tadabhāvapadena mitraṃ nakārārthaḥ/ tathā cābrāhmaṇapada evaitat trayaṃ
          pratīyate śūdra ity udāsīno yavana iti śatruḥ kṣatriya iti mitram/ evaṃ sarvatra
          nañprayogasthale draṣṭavyam iti na kaścid abhāvo bhāvavyatiriktaḥ saṃbhavati/ tasmād
          uktayā rītyā bhramabādhaprasiddhyā vivādādhyāsitāḥ pratyayā yathārthāḥ pratyayatvād
          daṇḍīti pratyayavad iti siddham/</p>

        <label>[l. 16.490]</label>

        <p>tad apare na kṣamante/ iha khalu nikhilaprekṣāvān samīhitatatsādhanayor anyatarapravedane
          pravartate/ na ca rajatam arthayamānasya śuktikāśakalajñānaṃ tadrūpam anubhāvayituṃ
          prabhavati/ śuktikāśakalasya samīhitatatsādhanayor anyatarabhāvābhāvāt/ nāpi
          rajatasmaraṇaṃ purovartini pravṛttikāraṇam/ tasyānubhavapāratantryatayānubhavadeśa eva
          pravartakatvāt/ nāpi bhedāgraho vyavahārakāraṇam/ grahaṇanibandhatvāc
          cetanavyavahārasya/</p>
        <p>nanu na vayam ekaikasya kāraṇatvaṃ brūmahe yenaivam upālabhyemahi/ kiṃ tv
          agṛhītavivekasya jñānadvayasya prāptasamīcīnapuraḥsthitarajatajñānasārūpyasyety ayukto<note>
            <p>°<hi rendition="simple:italic">ayukto</hi>° ]; °<hi rendition="simple:italic"
                >anukto</hi>° ASS, A.</p>
          </note>pālambho ’yam iti cet</p>
        <p>tad apy ayuktam/ vikalpāsahatvāt/ tathā hi: samīcīnarajatāvabhāsasārūpyaṃ bhāsamānaṃ
          pravartakaṃ sattāmātreṇa vā/ ādye vikalpe bhedāgrahāparaparyāyasya sārūpyasya
          samīcīnasaṃnibhe ime jñāne iti viśeṣākāreṇa gṛhyamāṇasya pravṛttikāraṇatvaṃ kiṃ vānayor
          eva svarūpato viṣayataś ca mitho bhedāgraho vidyata iti sāmānyākāreṇa gṛhyamāṇasya
          sārūpyasya/ nādyaḥ/ samīcīnajñānavat tatsaṃnibhajñānasya
          taducitavyavahārapravartakatvānupapatteḥ/ na khalu gosaṃnibho gavaya ity avabhāso
          gavārthinaṃ gavaye pravartayati/ na dvitīyaḥ/ vyāhatatvāt/ na khalv anākalitabhedasyānayor
          iti anayor iti grahe bhedāgraha iti ca pratipattir bhavati/ ataḥ pariśeṣāt sattāmātreṇa
          bhedāgraharūpasya sārūpyasya vyavahārakāraṇatvam aṅgīkartavyam/ evam evāstv iti cet,
          tarhīdam iha saṃpradhāryam: kim ayaṃ bhedāgrahaḥ samāropotpādanakrameṇa vyavahārakāraṇam
          astūtānutpāditāropa eva svayam iti/ na ca dvitīyaḥ pakṣa eva śreyān/ tāvataiva
          vyavahārotpattāv āropasya gauravadoṣaduṣṭatvād iti mantavyam/ viśiṣṭavyavahārasya
          viśiṣṭajñānapūrvakatvaniyamenājñānapūrvakatvānupapatteḥ/</p>

        <label>[l. 16.514]</label>

        <p>nanv ayaṃ vyavahāro nājñānapūrvaka ity anākalitaparābhisaṃdhiḥ svasiddhāntasiddhārthād
          yadi kaścic chaṅketa sa prativaktavyaḥ/ śuktikāviṣayasya grahaṇasyāsamīhitaviṣayatvena
          rajatārthipravṛttihetutvāsaṃbhavād anvayavyatirekābhyāṃ rajatajñānasya samīhitaviṣayatvena
          pravṛttihetutvasaṃbhavāc cedamarthābhisaṃbhinnagrahaviviktasyāpi rajatasmaraṇasya
          kāraṇatvaṃ vaktavyam/ tac ca vaktuṃ na śakyate/ jānāti icchati tataḥ pravartata iti
          nyāyena jñānecchāpravṛttīnāṃ samānaviṣayatvena bhāvyam/ tathā
          cedaṃkārāspadābhimukhapravṛttasya rajatārthinas tadicchā nibandhanam/ anyathānyad icchann
          anyad vyavaharatīti vyāhanyeta/ tathā ca yadīdaṃkārāspadaṃ rajatāvabhāsagocaratāṃ nācaret
          kathaṃ rajatārthī tad icchet/ yady arajatatvāgrahaṇād iti brūyāt/ rajatatvāgrahāt kasmād
          ayaṃ nopekṣeteti/ yugapat tadbhavabhedāgrahābhedāgrahanibandhanābhyāṃ purataḥ pṛṣṭhataś
          cākṛṣyamāṇaḥ puruṣo dolāyamānatayā rūpyāropam antareṇopādānapakṣa eva na vyavasthāpyata
          ity anicchatāpy acchamatinā samāropaḥ samāśrayaṇīyaḥ/ yathāha: bhedāgrahād idaṃkārāspade
          rajatatvam āropya tajjātīyasyopakārahetubhāvam anusmṛtya tajjātīyatvenāsyāpi tad anumāya
          tadarthī pravartata iti prathamaḥ pakṣaḥ praśasyaḥ/</p>

        <label>[l. 16.531]</label>

        <p>na ca taṭastharajatasmaraṇapakṣe ’pi hetor gṛhītatvenāyaṃ mārgaḥ samāna iti vācyam/
          rajatatvasya hetoḥ pakṣadharmatvābhāvāt/ na ca pakṣadharmatāyā abhāve ’pi vyāptibalād
          gamakatvaṃ śaṅkyam/ vyāptipakṣadharmatāvalliṅgasyaiva gamakatvāṅgīkārāt/ tad āhuḥ
          śabarasvāminaḥ: jñātasaṃbandhasyaiva puṃso liṅgaviśiṣṭadharmyekadeśadarśanāl
          liṅgiviśiṣṭadharmyekadeśabuddhir anumānam iti/ ācāryo ’pi avocat :</p>
        <quote>
          <p>sa eṣa cobhayātmā yo gamye gamaka iṣyate/</p>
          <p>asiddhenaikadeśena gamyāsiddher na bodhakaḥ// iti</p>
        </quote>

        <label>[l. 16.539]</label>

        <p>nanu bhavatpakṣe ’pi puraḥsthitasyedamarthasya paramārthato rajatatvaṃ nāstīti na
          rajatatvaṃ dharmyekadeśa iti cen na/</p>
        <p>yakṣānurūpo balir iti nyāyenānumityābhāsānuguṇasyaikadeśasya vidyamānatvāt/ tathā ca
          prayogaḥ:</p>
        <p>vivādādhyāsitaṃ rajatajñānaṃ purovartiviṣayaṃ</p>
        <p>rajatārthinas tatra niyamena pravartakatvāt/</p>
        <p>yad uktasādhanaṃ tad uktasādhyaṃ yathobhayavādisaṃmataṃ satyarajatajñānam/</p>
        <p>vivādapadaṃ śuktiśakalaṃ rajatajñānaviṣayo</p>
        <p>’vyavadhānena rajatārthipravṛttiviṣayatvād rajatapadasamānādhikaraṇapadāntaravācyatvād
          vā</p>
        <p>vasturajatavat/</p>

        <label>[l. 16.547]</label>

        <p>yad uktaṃ rajatajñānasya śuktikālambanatve ’nubhavavirodha iti tad apy ayuktam/
          vikalpāsahatvāt/ tathā hi: tatra kiṃ rajatākārapratītiṃ prati śukter ālambanatve
          ’nubhavavirodha udbhāvyata idamaṃśasya vā/ nādyaḥ/ anaṅgīkāraparāhatatvāt/ na dvitīyaḥ/
          idaṃtāniyatadeśādhikaraṇasya cākacakyaviśiṣṭasya vastuno rajatajñānālambanatvam
          anavalambamānasya bhavata evānubhavavirodhāt/ idaṃ rajatam iti sāmānādhikaraṇyena
          purovartiny aṅgulinirdeśapūrvakam upādānādivyavahāradarśanāc ca/</p>

        <label>[l. 16.554]</label>

        <p>yac coktam : doṣāṇām autsargikakāryaprasavaśaktipratibandhakatayā viparītakāritvaṃ
          nāstīti/ tad apy ayuktam/ dāvadagdhavetrabījādau tathā darśanāt/ na ca dagdhasya
          vetrabījatvaṃ nāstīti mantavyam/ śyāmasya ghaṭasya raktatāmātreṇa
          ghaṭatvanivṛttiprasaṅgāt/</p>
        <p>nanu ghaṭo ’yam ity anuvṛttayoḥ pratyayaprayogayoḥ sadbhāvād ghaṭatvasya sadbhāva iti
          cen</p>
        <p>na/ atrāpīdaṃ vetrabījam iti tayoḥ samānatvāt/ tathā bhasmakadoṣadūṣitasya jāṭharāgner
          bahvannapacanasāmarthyaṃ dṛśyate/ na ca bahvannapacanasāmartyaṃ jāṭharasyaiva jātavedaso
          na bhasmakavyādher iti vaktuṃ yuktam/ tasya mandam alpapacanasāmarthye ’pi sahasā
          mahatpacanasya bhasmakavyādhisāhāyakam antareṇānupapatteḥ/ anyathā sarveṣāṃ tathāpatteḥ/<note>
            <p><hi rendition="simple:italic">tathāpatteḥ/</hi> ] ASS; <hi rendition="simple:italic"
                >tathāpatteḥ</hi> A.</p>
          </note> kiṃ ca jñānānāṃ yathārthavyavahārakāraṇatve ’pi doṣavaśād
          ayathārthavyavahārakāraṇatvam aṅgīkurvāṇo bhavān eva paryanuyojyo bhavati/ tad uktaṃ
          bhāṣye: yaś cobhayoḥ samāno doṣo dyotate tatra kaś codyo bhavatīti/ atrāpy uktam:</p>

        <label>[l. 16.568]</label>

        <quote>
          <p>yaś cobhayoḥ samo doṣaḥ parihāro ’pi va samaḥ/</p>
          <p>naikaḥ paryanuyoktavyas tādṛgarthavicāraṇe// iti/</p>
        </quote>
        <p>tathāpi māmakasyānumānasya kiṃ dūṣaṇaṃ dattam āsīt/ yady anumānadūṣaṇaṃ vinā na
          parituṣyati hanta kālātyayāpadiṣṭatā/ kṛṣṇavartmānuṣṇatvānumānavat/ etāvantaṃ kālaṃ yad
          idaṃ rajatam ity abhād asau śuktir iti pratyakṣeṇa prācīnapratyayasyāyathārthatvaṃ
          pravedayatā yathārthatvānumānasyāpahṛtaviṣayatvād bādhyatvasaṃbhavāt/</p>

        <label>[l. 16.575]</label>

        <p>yac coktaṃ svagocaravyabhicāre sarvānāśvāsaprasaṅga iti/ tad asāmpratam/ saṃvidāṃ kvacit
          saṃvādivyavahārajanakatve ’pi na sarvatra tacchaṅkayā pravṛttyuccheda iti yathā tāvake
          mate tathā māmake ’py asau panthā na vārita iti samānayogakṣematvāt/ tautātitamatam
          avalambya vidhivivekaṃ vyākurvāṇair ācāryavācaspatimiśrair bodhakatvena svataḥ prāmāṇyaṃ
          nāvyabhicāreṇeti nyāyakaṇikāyāṃ pratyapādi/ tasmād aviśvāsaśaṅkānavakāśaṃ labhate/</p>

        <label>[l. 16.582]</label>

        <p>nanu mādhyamikamatāvalambanena rajatādivibhramālambanam asad iti cet</p>
        <p>tad ayuktam<note>
            <p>°<hi rendition="simple:italic">ayuktam</hi> ] ASS; °<hi rendition="simple:italic"
                >uktam</hi> A.</p>
          </note>/ asato ’parokṣapratibhāsāyogyatvāt/ tadupāditsayā pravṛttyanupapatteś ca/</p>
        <p>nanu vijñānam eva vāsanādisvakāraṇasāmarthyāsāditadṛṣṭāntasiddhasvabhāvaviśeṣam
          asatprakāśanasamarthanam upajātam/ asatprakāśanaśaktir avidyā saṃvṛtir iti paryāyāḥ/
          tasmād avidyāvaśād asanto bhāntīti cet</p>
        <p>tad api vaktum aśakyam/ śakyasya durnirūpyatvāt/</p>
        <p>kim atra śakyaṃ kāryaṃ jñāpyaṃ vā/ nādyaḥ/ asataḥ kāraṇatvānupapatteḥ/ na dvitīyaḥ/
          śakyasya kāraṇatvenāṅgīkṛtatvāt/ jñānād anyasya jñānasyānupalabdheś ca/ upalabdhau vā
          tasyāpi jñāpyatvena jñāpakāntarāpekṣāyām anavasthāpatteś ca/</p>
        <p>athaitaddoṣaparijihīṣayā vijñānaṃ sadrūpam evāsataḥ prakāśakam iti pakṣīkriyata iti
          cet</p>
        <p>atra devānāṃpriyaḥ praṣṭavyaḥ punaḥ/ asau sadasatoḥ saṃbandho nirūpyanirūpakabhāvo
          ’vinābhāvo vā/ nādyaḥ/ asata upakārādhāratvāyogenānupakṛtatayā nirūpyatvānupapatteḥ/ na
          caramaḥ/ dhūmadhūmadhvajayor iva tadutpattilakṣaṇasya śiṃśapāvṛkṣayor iva
          tādātmyalakṣaṇasya vā avinābhāvanidānasya sadasator asaṃbhavāt/ tasmād vijñānam
          evāsatprakāśakam ity asadvādinām ayam asatpralāpa ity āropyamāṇaṃ nāsat/</p>

        <label>[l. 16.600]</label>

        <p>nanu vijñānavādinayānusāreṇa pratīyamānaṃ rajataṃ jñānātmakam/ tatra ca yuktir
          abhidhīyate: yad yathānubhūyate tat tathā/ anyathātvaṃ tu balavadbādhakopanipātād
          āsthīyata ity ubhayavādisaṃmato ’rthaḥ/ tatra ca nedaṃ rajatam iti niṣiddhedaṃbhāvaṃ
          rajatam arthād āntarajñānarūpam avatiṣṭhate/ na cedaṃtayā niṣedhe saty anidaṃtayā ca bahir
          api vyavasthopapatteḥ kutaḥ saṃvidākārateti vācyam/ vyavahitasyāparokṣatvānupapattāv
          aparokṣasya vijñānasya kakṣīkartavyatvāt/ tathā ca prayogaḥ:</p>
        <p>vivādapadaṃ vijñānākāraḥ</p>
        <p>saṃprayogam antareṇāparokṣatvād</p>
        <p>vijñānavad iti/</p>
        <p>tad anupapannam/ vikalpāsahatvāt/ bādhako ’vabodhaḥ kiṃ sākṣāj jñānākāratāṃ bodhayaty
          arthād vā/ nādyaḥ/ nedaṃ rajatam iti pratyayasya rajatavivekamātragocarasya
          jñānābhedagocaratāyām anubhavavirodhāt/ nedaṃ rajatam iti rajatasya purovartitvapratiṣedho
          jñānākāratāṃ kalpayatīti cet — tad etad vārtam/ prasaktapratiṣedhātmano bādhakāvabodhasya
          tatraiva sattvāt pratiṣedhopapatteḥ/ vijñānākāratvasādhanam apy avijñānākāre bahiṣṭhe
          sākṣipratyakṣe bhāvarūpājñāne vartata iti savyabhicāraḥ/</p>

        <label>[l. 16.615]</label>

        <p>nanv anyathākhyātivādimatānusāreṇa rajatasya deśāntarasattvena bhāvyam/ anyathā tasya
          pratiṣedhapratiyogitvānupapatteḥ/ na hi kaścit prekṣāvāñ śaśaviṣāṇaṃ pratiṣeddhuṃ
          prabhavati/ tad uktam :</p>
        <quote>
          <p>vyāvartyābhāvavattaiva bhāvikī hi viśeṣyatā/</p>
          <p>abhāvavirahātmatvaṃ vastunaḥ pratiyogitā// iti/</p>
        </quote>
        <p>tathā ca tasya deśāntarasattvam āśrayaṇīyam iti cet</p>
        <p>tad api na pramāṇapaddhatim adhyāste/ asataḥ saṃsargasyeva kaladhautasya
          niṣedhapratiyogitvopapatteḥ/</p>

        <label>[l. 16.624]</label>

        <p>nanv idaṃ rajatam iti jñānam ekam anekaṃ vā/ na tāvad ādyaḥ/ apasiddhāntāpatter
          asaṃbhavāc ca/ tathā hi/ śuktīdamaṃśendriyasaṃprayogād idamākārāntaḥkaraṇa<note>
            <p>°<hi rendition="simple:italic">rāntaḥkaraṇa</hi>° ]; °<hi rendition="simple:italic"
                >rāntaḥ</hi>° A.</p>
          </note>pariṇāmarūpam ekaṃ jñānaṃ jāyate/ na ca tatra kaladhautaṃ viṣayabhāvam ākalpayitum
          utsahate/ asaṃprayuktatvāt tasya/ viṣayatvāṅgīkāre sarvajñatvāpatteḥ/ na ca
          cakṣuranvayavyatirekānuvidhāyitayā tajjñānasya tajjanyatvaṃ vācyam/ idamaṃśajñānotpattau
          tadupakṣayopapatteḥ/ na cāpi saṃskārād rajatajñānasya janma/ smṛtitvāpatteḥ/
          athendriyadoṣasya tatkaraṇatvam/ tad apy ayuktam/ svātantryeṇa tasya
          jñānahetutvānupapatteḥ/ na hi grahaṇasmaraṇābhyām anyaḥ prakāraḥ samasti/ tasmād
          idamaṃśarajatatādātmyaviṣayam ekaṃ vijñānaṃ na ghaṭate/ nāpy anekam akhyātimatāpatter iti
          cet —</p>

        <label>[l. 16.635]</label>

        <p>ucyate/ prathamaṃ doṣakaluṣitena cakṣuṣedaṃtāmātraviṣayāntaḥkaraṇavṛttir utpadyate/
          anantaraṃ tayā vṛttyā caitanyāvaraṇābhibhave sati tac caitanyam abhivyajyate/ paścād
          idamaṃśacaitanyaniṣṭhā avidyā rāgādidoṣakaluṣitā kaladhautākāreṇa pariṇamate/
          idamākārāntaḥkaraṇapariṇāmāvacchinnacaitanyaniṣṭhā kaladhautagocarapariṇāmasaṃskārasacivā
          kaladhautajñānābhāsākāreṇa pariṇamate/ tau ca rajatavṛttipariṇāmau svādhiṣṭhānena
          sākṣicaitanyenāvyavadhānena bhāsyete/ tathā ca savṛttikāyā avidyāyāḥ
          sākṣibhāsyatvābhyupagame vṛttyantaravedyatvābhāvān nānavasthā/ yady apy antaḥkaraṇavṛttir
          avidyāvṛttiś ceti dve ime jñāne tathāpi viṣayādhīnaṃ phalam/ jñāto ghaṭa iti
          viṣayāvacchinnatayā phalapratīteḥ[/] tadviṣayaś ca satyamithyābhūtayor
          idamaṃśarajatāṃśayor anyonyātmakatayaikatvam āpannaḥ/ tasmād viṣayāvacchinnaphalasyāpy
          ekatvāj jñānaikyam upacaryate/ tad uktam:</p>

        <label>[l. 16.648]</label>

        <quote>
          <p>śuktīdamaṃśacaitanyasthitāvidyā vijṛmbhate/</p>
          <p>rāgādidoṣasaṃskārasacivā rajatātmanā//</p>
          <p>idamākāravṛttyaktacaitanyasthā tathāvidhā/</p>
          <p>vivartate tadrajatajñānābhāsātmanāpy asau//</p>
          <p>satyamithyātmanor aikyād ekas tadviṣayo mataḥ/</p>
          <p>tadāyattaphalaikatvāj jñānaikyam upacaryate// iti/</p>
        </quote>

        <label>[l. 16.654]</label>

        <p>pañcapādikāyām api phalaikyāj jñānaikyam upacaryata ity abhiprāyeṇa “sā caikam eva jñānam
          ekaphalaṃ janayati” ity uktam/</p>

        <label>[l. 16.656]</label>

        <p>nanu śuktikāmastake bhāvyamānasya kaladhautasya tatraiva satyatvābhyupagame nedaṃ rajatam
          iti niṣedhaḥ kathaṃ prabhaved iti cen na/ prātibhāsikasatyatve ’pi
          vyāvahārikasatyatvābhāvena pratipannopādhau pratiyogitvasaṃbhavāt/ tad uktaṃ
          pañcapādikāvivaraṇe: trividhaṃ sattvam/ paramārthasattvaṃ brahmaṇaḥ/ arthakriyāsāmarthyaṃ
          sattvaṃ māyopādhikam ākāśādeḥ/ avidyopādhikaṃ sattvaṃ rajatāder iti/</p>

        <label>[l. 16.662]</label>

        <p>anyatrāpy uktam:</p>
        <quote>
          <p>kālatraye jñātṛkāle pratītisamaye tathā/</p>
          <p>bādhābhāvāt padārthānāṃ sattvatraividhyam iṣyate//</p>
          <p>tāttvikaṃ brahmaṇaḥ sattvaṃ vyomāder vyāvahārikam/</p>
          <p>rūpyāder arthajātasya prātibhāsikam iṣyate// iti/</p>
          <p>laukikena pramāṇena yad bādhyaṃ laukike ’vadhau/</p>
          <p>tat prātibhāsikaṃ sattvaṃ bādhyaṃ saty eva mātari//</p>
          <p>vaidikena pramāṇena yad bādhyaṃ vaidike ’vadhau/</p>
          <p>tad vyāvahārikaṃ sattvaṃ bādhyaṃ mātrā sahaiva tat// iti ca/</p>
        </quote>

        <label>[l. 16.671]</label>

        <p>tataḥ khyātibādhānyathānupapattyā bhrāntigocarasya māyāmayasya rajatādeḥ
          sadasadvilakṣaṇatvalakṣaṇam anirvacanīyatvaṃ siddham/ tad<note>
            <p><hi rendition="simple:italic">tad</hi> ]; <hi rendition="simple:italic">tam</hi> ASS,
              A.</p>
          </note> avocac citsukhācāryaḥ :</p>
        <quote>
          <p>pratyekaṃ sadasattvābhyāṃ vicārapadavīṃ na yat/</p>
          <p>gāhate tad anirvācyam āhur vedāntavādinaḥ// iti/</p>
        </quote>

        <label>[l. 16.677]</label>

        <p>nanu māyāvidyayoḥ svāśrayavyāmohahetutvatadabhāvābhyāṃ bhedasya jāgarūkatvenāvidyāmayatve
          vaktavye māyāmayatvoktir āropyasyāyukteti cet —</p>
        <p>tad ayuktam/ anirvacanīyatvatattvābhāsapratibandhakatvādilakṣaṇajātasya māyāvidyayoḥ
          samānatvāt/ kiṃ cāśrayaśabdena draṣṭocyate kartā vā/ nādyaḥ/
          mantrauṣadhādinimittamāyādarśinas tasya vyāmohadarśanāt/ na dvitīyaḥ/ viṣṇoḥ
          svāśritamāyayaiva rāmāvatāre mohitatvena tatra māyāvitvasyāprayojakatvāt/
          bādhaniścayamantrādipratīkārabodhayor eva prayojakatvāt/ aparathā paṅgvandhavat kartāpi
          vyāmuhyeta/ na cecchānuvidhānānanuvidhānābhyāṃ tayor bheda iti bhaṇitavyam/ māyāsthale
          maṇimantrauṣadhādiprayogavad avidyāsthale ’pi
          dvicandrakeśoṇḍrakādivibhramanimittāṅgulyavaṣṭambhādāv api svātantryopalambhāt/ ata eva
          tatra tatra śrutismṛtibhāṣyādiṣu māyāvidyayor abhedena vyavahāraḥ saṃgacchate/ kvacid
          vikṣepaprādhānyenāvaraṇaprādhānyena ca māyāvidyayor bhede tadvyavahāro na virudhyate/ tad
          uktam :</p>

        <label>[l. 16.691]</label>

        <quote>
          <p>māyā vikṣipad ajñānam īśecchāvaśavarti vā/</p>
          <p>avidyācchādayat tattvaṃ svātantryānuvidhāyi vā// iti/</p>
        </quote>

        <label>[l. 16.693]</label>

        <p>nanv avidyāsadbhāve kiṃ pramāṇam/ aham ajño mām anyaṃ ca na jānāmīti <hi
            rendition="simple:bold">pratyakṣa</hi>pratibhāsa eva/ nanu jñānābhāvaviṣayo ’yaṃ
          nābhipretam arthaṃ gamayatīti cet — na tāvad anupalabdhivādinaś codyam etat/
          parokṣapratibhāsahetutvāt tasyāḥ/ ayam api parokṣapratibhāsa eveti cet — na tāval
          liṅgaśabdānupapadyamānārthajanyaḥ/ jñātakaraṇatvāt teṣām/ na caitat sāmagrīkāle jñānam
          asti/ anubhūyate vā/ anupalabdhyā janyata iti cet — na tāvad iyam ajñātā karaṇam/
          pratyakṣetarasya jñātakaraṇatvaniyamāt/ nāpi jñātaiva karaṇam/ anupalabdhyanavasthānāt/ na
          ca yathā pareṣām abhāvagrahaṇe yogyānupalabdhiḥ sahakāriṇī tathā naḥ karaṇam iti śaṅkyam/
          jñānakaraṇa iva sahakāriṇi jñātatvaniyamābhāvāt/ astu vā tathā jñeyābhāvagrahaṇe karaṇam/
          jñānābhāvagrahaṇe karaṇaṃ na bhavaty eveti vakṣyate/</p>

        <label>[l. 16.705]</label>

        <p>pratyakṣābhāvavāde tu pratyakṣeṇa tāvad dharmipratiyogijñānayoḥ sator ātmani
          jñānamātrābhāvagrahaṇaṃ na brūyāt/ ghaṭavati bhūtale ghaṭābhāvasyeva jñānamātrābhāvasya
          grahītum aśakyatvāt/ tayor asatos tu sutarām/ kāraṇābhāvāt/ ato ’pi yogyānupalabdhyā vā
          phalaliṅgādyabhāvena vātmani jñānamātrābhāvagrahaṇaṃ durlabham iti paramate ’py ayaṃ
          nyāyaḥ samānaḥ/ tad evam ātmani pratyakṣeṇa vānyena vā jñānamātrābhāvasya grahaṇam aśakyam
          iti sthitam/</p>

        <label>[l. 16.712]</label>

        <p>nanu jñānaviśeṣābhāvaḥ pratyakṣeṇa gṛhyatām/ na tāvat smaraṇābhāvaḥ/ abhāvagrahaṇe
          pratiyogismaraṇasya kāraṇatvāt/ nāpy anubhavābhāvaḥ/ tasyāvarjanīyatvāt/ nanv ātmani
          ghaṭānubhavābhāvaḥ pratyakṣaviṣayas tarhy aham ajña iti jñānasāmānyavacano jānātir
          jñānaviśeṣe ’nubhave lakṣaṇayā vartanīyaḥ/ lakṣaṇā ca saṃbandhe ’nupapattau ca satyāṃ
          vartate/ saṃbandhas tāvad anubhavatvajñānatvayor ekavyaktisamāveśo vyāpyavyāpakabhāvo vā
          vidyata eva/ anupapattiṃ tu na paśyāmaḥ/</p>
        <p>nanv anubhavābhāve pratyakṣasya prameyalābhas tenaiva tasyārthavattā sidhyati/</p>
        <p>satyam/ prayojanam etan nānupapattiḥ/ anyonyāśrayāt/</p>
        <p>nanv aham ajña ity atra nañ ātmani jñānamātrābhāvaṃ na brūte/ jñānavati tasmiṃs
          tadabhāvāt/ nāpy anubhavābhāvam/ jñānoktes tadanabhidhāyakatvāt/ nairarthakyaṃ ca na
          yuktam ity anayaivānupapattyā lakṣaṇeti cet —</p>
        <p>uktalakṣaṇaivāvidyā tadartho ’stu/</p>
        <p>saṃdeha iti cen na/</p>
        <p>asamatvāt koṭidvayasya/ anyatra hi pratiyoginivṛttir nañarthaḥ/ atra tu
          pratiyogivyāpyanivṛttir iti/ jānātisamabhivyāhṛtasya nañaḥ kvacid
          uktalakṣaṇāvidyāviṣayatvasiddhim antareṇa na saṃdeha ity avaśyaṃbhāvena saiva
          jānātisamabhivyāhṛtasya nañaḥ sarvatra tadviṣayatvam avagamayati vilumpati
          jñānābhāvakoṭyantaram iti kva saṃdehāvakāśaḥ/ tad evaṃ lakṣaṇāhetvabhāve ’nubhavābhāvo ’py
          ātmani na pratyakṣeṇa gṛhyata iti pariśeṣād uktalakṣaṇāvidyaivājña iti pratibhāsasya
          viṣaya iti sthitam/</p>

        <label>[l. 16.732]</label>

        <p>astu vā jñānābhāvapratibhāsaḥ/ ayam abhāvaś ca pratiyogī yatra niṣidhyate na tatas
          tattvāntaram anyadadhikaraṇabhāvāt/ mā bhūd anyabhāvatvam anyābhāvatvaṃ tu syāt/ nanu tad
          api viruddham/ satyaṃ sati bhede/ sa ca pramāṇāt/ tac ca sati pratiyogyabhāvādhikaraṇatas
          tattvāntare/ nanu ghaṭavati bhūtale ghaṭābhāvamitivyavahṛtī syātām iti cet — mā bhūtām ete
          pratiyoginā sahānubhūyamāne ’dhikaraṇe/ pratiyogismaraṇe saty anubhūyamāne ’dhikaraṇe tu
          syātām/ evam apy upapattau na tattvāntaraviṣayatvaṃ kalpyam/ kānupapattir iti ced
          bādhakābhāvas tāvad ukta eva/ bādhakaṃ tu kalpanāgauravam eva/ tathā hi tattvāntaratvaṃ
          tāvad ekaṃ kalpyam/ tasyāparokṣatvāyendriyasaṃnikarṣaḥ kalpyaḥ/ sa ca saṃyogādir na
          bhavatīti saṃyuktaviśeṣaṇatvādiḥ kalpya ity ato varam uktalakṣaṇasyādhikaraṇasya
          vyavahāraviṣaye ’ṅgīkāraḥ/ sati caivaṃ jñānābhāvenāpi pratiyogismṛtau satyām anubhūyamānam
          adhikaraṇaṃ jñātaiva/ sa ca na kevalam antaḥkaraṇam/ jaḍatvāt/ nāpi kevala ātmaiva/
          apariṇāmitvād aguṇatvāc ca/ ata ubhayor abhedādhyāsaḥ/ ātmādhyāsaś coktalakṣaṇāvidyātmety
          āyātam avidyāyām evāham ajña iti pratibhāsaḥ pramāṇam iti/</p>

        <label>[l. 16.749]</label>

        <p>anumānaṃ ca — vivādapadaṃ pramāṇajñānaṃ
          svaprāgabhāvavyatirikta-svaviṣayāvaraṇasvanivartyasvadeśagatavastvantarapūrvakam
          aprakāśitārthaprakāśakatvāt/ andhakāre prathamotpannapradīpaprabhāvad iti/ vastupūrvakam
          ity ukta ātmavastupūrvakatvenārthāntaratā/ tadarthaṃ vastvantareti/ tathāpi viṣayabhūte
          vastvantare ’rthāntaratā/ tadarthaṃ svadeśagateti/ adṛṣṭādikaṃ pratyādeṣṭuṃ svanivartyeti/
          uttarajñānanivartyaṃ prathamajñānaṃ nivartayituṃ svaviṣayāvaraṇeti/ prāgabhāvaṃ
          pratikṣeptuṃ svaprāgabhāvavyatirikteti/ svaprāgabhāvavyatiriktapūrvakam ity ukte
          viṣayeṇārthāntaratā/ tadarthaṃ viṣayāvaraṇeti/ tādṛśam andhakāraṃ vyāseddhuṃ
          svanivartyeti/ viṣayagatām ajñātatāṃ nirākartuṃ svadeśagateti/ mithyājñānam apohituṃ
          vastvantareti/ dhārāvāhikavijñāne vyabhicāraṃ vyāseddhum aprakāśiteti/
          madhyavartipradīpaprabhāyāṃ sādhyasādhanavaidhuryapratirodhāya prathamotpannaviśeṣaṇam/
          saurālokavyāptadeśasthapradīpaprabhāpratikṣepāyāndhakāreti/</p>
        <p>na ca jñānasādhake pramāṇe vyabhicāraḥ śaṅkanīyaḥ/ vipratipannaṃ praty
          asattvanivṛttimātrasya pramāṇakṛtyatvāt/ tad uktaṃ devatādhikaraṇe kalpatarukārair
          anumānādibhir asattvanivṛttiḥ kriyata iti/ nanu sādhanavikalo dṛṣṭānta iti cen na/
          prakāśaśabdena tamovirodhyākārasya vivakṣitatvāt/ tad uktaṃ vivaraṇavivaraṇe
          sahajasarvajñaviṣṇubhaṭṭopādhyāyaiḥ — na cātra pakṣadṛṣṭāntayor ekaprakāśarūpānanvayaḥ
          śaṅkanīyaḥ/ tamovirodhyākāro hi prakāśaśabdavācyaḥ/ tenākāreṇaikyam ubhayatrāstīti/
          narendragiriśrīcaraṇais tv ittham uktam — aprakāśitaprakāśavyavahārahetutvaṃ hetvarthaḥ/
          tasya cobhayatrānugatatvān nāsiddhyādir iti/</p>

        <label>[l. 16.771]</label>

        <p>śruteś ca/ bhūyaś cānte viśvamāyānivṛttiḥ ityādikā śrutiḥ/</p>
        <quote>
          <p>taraty avidyāṃ vitatāṃ hṛdi yasmin niveśite/</p>
          <p>yogī māyām ameyāya tasmai vidyātmane namaḥ// iti ca/</p>
        </quote>
        <p>etenaitat pratyuktaṃ yad uktaṃ bhāskareṇa kṣapaṇakacaraṇaṃ pramāṇaśaraṇe
          bhedābhedavādināṃ bhāvarūpam ajñānaṃ nāsti kiṃ tu jñānābhāva iti/ tathā ca
          bhāskarapraṇītaśārīrakamīmāṃsābhāṣyagranthaḥ/ yad eva pararūpādarśanaṃ saivāvidyeti
          bhāvarūpājñānānabhyupagame jīveśvarādivibhāgānupapatteḥ/ na ca bhāvikaḥ paramātmano ’ṃśo
          jīva iti vācyam/</p>
        <quote>
          <p>niṣkalaṃ niṣkriyaṃ śāntaṃ niravadyaṃ nirañjanam/</p>
        </quote>
        <p>ityādiśrutivirodhāt/</p>

        <label>[l. 16.781]</label>

        <p>kecana śāktāḥ — śaktiṃ māyāśabdārthabhūtāṃ jagatkāraṇatvenāṅgīkṛtāṃ satyām abhyupetya
          mātuliṅgagadākheṭavidhāriṇī mahālakṣmīs tasyāḥ prathamāvatāra iti varṇayanti/ sā ca
          kālarātriḥ sarasvatīti dve śaktī utpādya brahmāṇaṃ puruṣaṃ śriyaṃ ca striyam utpādayām
          āsa/ svayaṃ mithunaṃ janayitvā svasute apy āha — aham iva yuvām api mithunam utpādayatam
          iti/ tataḥ kālarātrir mahādevaṃ puruṣaṃ svarāṃ striyaṃ ca janayām āsa/ sarasvatī ca viṣṇuṃ
          puruṣaṃ gaurīṃ ca striyam udapādayat/ tataś cādir vivāham akarod akārayac ca/ evaṃ
          brahmaṇe svarāṃ viṣṇave śriyaṃ śivāya gaurīṃ dattvā śaktiyuktānāṃ teṣāṃ
          sṛṣṭisthitisaṃhārākhyāni karmāṇi pratyapādayad iti/ tad etanmataṃ
          śrutyādimūlapramāṇavidhuratayā svotprekṣāmātraparikalpitam iti svarūpavyākriyaiva
          nirākriyety upekṣaṇīyam/ tataś cānirvacanīyānādyavidyālasitaḥ pratyagātmani pratīyamānaḥ
          pramātṛtvādiprapañca ity alam atiprasaṅgena/</p>

        <label>[l. 16.794]</label>

        <p>nanu kimarthaṃ pramātṛtvādīnām āvidyakatvaṃ nigadyate/ brahmajñānena nivartanāya jīvasya
          brahmabhāvāya vā/</p>
        <p>na prathamaḥ/ śāstraprāmāṇyād eva satyasyāpi jñānena nivṛtter upapatteḥ/ upalambhāc ca/
          tathā hi —</p>
        <quote>
          <p>setuṃ dṛṣṭvā vimucyeta brahmahā brahmahatyayā/</p>
        </quote>
        <p>ityādinā pāpaṃ sanīsrasyate/ viṣayadoṣadarśanena rāgo dandahyate/ tārkṣyadhyānena viṣaṃ
          śamyate/ evaṃ kartṛtvādibandhaḥ pāramārthiko ’pi tattvajñānena nivartyeta/</p>
        <p>na caramaḥ/ aupādhikasya jīvabhāvasyopādhinivṛttyā nivṛttau brahmabhāvasaṃbhavāt/ tasmād
          bandhasyāvidyakatvavācoyuktiḥ sāvadyeti cet —</p>
        <p>naitad anavadyam/ satyasyātmavaj jñānanivartyatvānupapatteḥ/ bandhasya mithyātvam
          antareṇa śāstraprāmāṇyād api tadasiddheś ca/ śāstram api</p>

        <label>[l. 16.805]</label>

        <quote>
          <p>lokāvagatasāmarthyaḥ śabdo vede ’pi bodhakaḥ/</p>
        </quote>
        <p>it nyāyena lokāvalokitāṃ padaśaktiṃ padārthayogyatāṃ corarīkṛtya pracaratīti/ aparathā
          ādityo yūpaḥ yajamānaḥ prastaraḥ ityādivākyastomasya yathāśrute ’rthe prāmāṇyāpatteḥ/
          vaidikyāḥ kriyāyāḥ samakṣakṣayitayā pāratrikaphalakaraṇatvānyathānupapattyā apūrvāṅgīkaraṇānupapatteś<note>
            <p><hi rendition="simple:italic">apūrvāṅgīkaraṇānupapatteś</hi>° ] ASS; <hi
                rendition="simple:italic">apūrvāṅgīkaraṇānupapattiś</hi>° A.</p>
          </note> ca/ loke ca śuktivyaktitattvābhivyaktāv apanīyamānasyāropitasya mithyātvadṛṣṭau
          taddṛṣṭāntāvaṣṭambhenātmatattvasākṣātkāravidyāpanodyasyāvidyakasya bandhasya
          mithyātvānumānasaṃbhavāt/ vimataṃ mithyā adhiṣṭhānatattvajñānanivartyatvāc
          chuktikārūpyavad iti/ na ca vimataṃ satyaṃ bhāsamānatvād iti pratiprayoge samānabalatayā
          bādhapratirodhaḥ/ pratirodhabhiyānyataradoṣatvasaṃbhavād iti vaditavyam/
          marumarīcikodakādau savyabhicārāt/ abādhitatvena viśeṣaṇān na doṣa iti cet — maivaṃ
          bhāṣiṣṭhāḥ/ viśeṣaṇāsiddheḥ/</p>
        <p>tatredaṃ bhavān pṛṣṭo vyācaṣṭām/ katipayapuruṣakatipayakālābādhitatvaṃ hetuviśeṣaṇaṃ
          kriyate sarvathā bādhavaidhuryaṃ vā/ na prathamaḥ/</p>

        <label>[l. 16.820]</label>

        <quote>
          <p>yatnenānumito ’py arthaḥ kuśalair anumātṛbhiḥ/</p>
          <p>abhiyuktatarair anyair anyathaivopapādyate//</p>
        </quote>
        <p>iti nyāyena tricaturapratipattṛpratipāditasyāpi pratipattrantareṇa prakārāntaram
          urarīkṛtya pratipādanāt/ nāpi caramaḥ/ sarvathā bādhavaidhuryasyāsarvajñadurjñeyatvāt/
          yady evaṃ hanta tarhi jñānātmano ’pi satyatvaṃ nāvagamyata iti cet — maivaṃ maṃsthāḥ/ tat
          satyaṃ sa ātmā ity āgamasaṃvādagateḥ/ na ca prapañce ’py ayaṃ nyāya iti mantavyam/
          tādṛśasyāgamasyānupalambhāt/ pratyutādvitīyatvaṃ śrāvayantyāḥ śruteḥ prapañcamithyātva eva
          pakṣapātāt/ nanu kalpanāmātraśarīrasya pakṣasapakṣavipakṣādeḥ sarvasulabhatvena
          jayaparājayavyavasthayā kathaṃ kathā pratheta/ kātra kathaṃtā/</p>

        <label>[l. 16.831]</label>

        <p>evaṃ tricaturajñānajanmano nādhikā matiḥ iti nyāyena tricaturakakṣyāviśrāntasya
          tattadābhāsalakṣaṇānāliṅgitasya dūṣaṇabhūṣaṇādes tatra kathāṅgatvāṅgīkārāt/ ata evoktaṃ
          khaṇḍanakāreṇa — vyāvahārikīṃ pramāṇasattām ādāya vicārārambhaḥ iti/ na ca bhedagrāhibhiḥ
          pramāṇair advaitaśruter jaghanyateti śaṅkyam/ brahmaṇi pāramārthikasatyatvena
          tadāvedikāyās tattvāvedanalakṣaṇaprāmāṇyāyāḥ śruter vyāvahārikapramāṇabhāvānāṃ
          pratyakṣādīnāṃ ca vibhinnaviṣayatayā parasparaṃ bādhyabādhakabhāvāsaṃbhavāt/ tad apy uktaṃ
          tenaiva —</p>
        <quote>
          <p>tadadvaitaśrutes tāvad bādhaḥ pratyakṣataḥ kṣataḥ/</p>
          <p>nānumānādi taṃ kartuṃ tavāpi kṣamate mate//</p>
          <p>dhīdhanā bādhanāyāsyās tadā prajñāṃ prayacchatha/</p>
          <p>kṣeptuṃ cintāmaṇiṃ pāṇilabdham abdhau yadīcchatha//</p>
        </quote>
        <p>tasmāt tattvajñānena nivartanāyāsya bandhasyājñānakalpitatvam aṅgīkartavyam/ yata uktaṃ
          yato jñānam ajñānasya nivartakam iti/</p>

        <label>[l. 16.846]</label>

        <p>yad uktaṃ satyasyāpi duritasya setudarśanena nivṛttir upalabhyata iti/ tad ayuktam/
          vihitakriyānuṣṭhānena janitasya dharmasyādharmanivartakatvadhrauvyāt/ dharmeṇa pāpam
          apanudanti iti śruteḥ/ pramāṇavastuparatantraśālinyā darśanakriyāyāś
          coditapuruṣaprayatnatantratvābhāvena vidhānāsaṃbhavāt/</p>
        <quote>
          <p>brahmahatyām pramucyeta tasmin snātvā mahodadhau/</p>
        </quote>
        <p>ityādismṛtivihitabrahmacaryāṅgasahitadūrataradeśagamanasādhyabrahma-hanananivṛttiphalakasetusnānapraśaṃsārthatvāt/
          yasya hi darśanamātreṇaiva duritopaśamaḥ kim uta snānena/ anyathā dūragamanānarthakyaṃ
          prasajjeta/ tatra kharādīnām apy anarthanivṛttir āpatet/ andhasya na syāc ca/</p>
        <p>nanu —</p>
        <quote>
          <p>agnicit kapilā rājā satī bhikṣur mahodadhiḥ/</p>
          <p>dṛṣṭamātrāḥ punanty ete tasmāt paśyeta nityaśaḥ//</p>
        </quote>
        <p>iti kvacid darśanakriyāyā api vidhānaṃ darīdṛśyata iti cet —</p>
        <p>maivaṃ vocaḥ/ tatrāpy anayaivānupapattyāgnicidādyarghaparicaryādāv eva
          tātparyāvadhāraṇāt/ yac coktaṃ viṣayadoṣadarśanād rāgo dandahyata iti/ tatra
          viṣayadoṣadarśanena virodhabhūtānabhiratisaṃjñakavairāgyaikaprādurbhāvād rāganivṛttau
          tadadarśanamātram iti na vyabhicāraḥ/ yad api tārkṣyadhyānādinā viṣādi satyaṃ vinaśyatīti/
          tan na śliṣyate/ tatrāpi mantraprayogādikriyāyā eva viṣādyapanodakatvāt/ dhyānasya
          pramātvābhāvāc ca/ yad avādy aupādhikasya jīvabhāvasyopādhinivṛttyā nivṛttau
          brahmabhāvopapatter na tadartham arthavaitathyakathanam iti/ tad api
          kāśakuśāvalambanakalpam/ vikalpāsahatvāt/ kim upādheḥ satyatvam abhipretya mithyātvaṃ vā/
          na prathamaḥ/ pramāṇābhāvāt/ nāparaḥ/ iṣṭāpatteḥ/ tasmād āvidyako bheda iti śrutāv
          advitīyatvopapattaye ’bhidhīyate na tu vyasanitayā/</p>

        <label>[l. 16.871]</label>

        <p>yadi vastutaḥ sarvopadravarahitam ātmatattvaṃ tarhi kathaṃkāraṃ dehādirūpaṃ kārāgāraṃ
          kāraṃkāraṃ punaḥ punas tatra praviśati/ tad atiphalgu/ avidyāyā anāditvena dattottaratvāt/
          ato nivṛttyupāya evānveṣaṇīyaḥ prekṣāvatā/ na tu vismayaḥ kartavyaḥ/ tataś ca
          tattvamasādividyayā tadavidyānivṛttau niratiśayānandātmalābharūpaparamapuruṣārthaḥ
          setsyati/ tathā cāpastambasmṛtiḥ — ātmalābhān na paraṃ vidyata iti/</p>
        <p>nanv asau nityalabdhaḥ/ na hi svayam eva svasyālabdho bhavati/</p>
        <p>satyam/ kiṃ tv anādimāyāsaṃbandhāt kṣīrodakavat samudācāravṛttitāṃ na labhate/ tathā ca
          yathā śabarādibhir bālyāt svasutaiḥ saha vardhito rājaputras tajjātīyam ātmānam avagacchan
          bandhubhir ya evaṃbhūto rājā sa tvam asīti bodhite svarūpe labdhasvarūpa iva bhavati tathā
          veśyāsthānīyayānādyavidyayā svabhāvāntaraṃ nīta ātmā mātṛsthānīyayā tat tvam asītyādikayā
          śrutyā svabhāvaṃ nīyate/ etad āhus traividyavṛddhāḥ —</p>

        <label>[l. 16.884]</label>

        <quote>
          <p>nīcānāṃ vasatau tadīyatanayaiḥ sārdhaṃ ciraṃ vardhitas</p>
          <p>tajjātīyam avaiti rājatanayaḥ svātmānam apy añjasā/</p>
          <p>saṃvāde mahadādibhiḥ saha vasaṃs tadvad bhavet pūruṣaḥ</p>
          <p>svātmānaṃ sukhaduḥkhajālakalitaṃ mithyaiva dhiṅ manyate//</p>
          <p>dātā bhogaparaḥ samagravibhavo yaḥ śāsitā duṣkṛtām</p>
          <p>rājā sa tvam asīti rakṣitṛmukhāc chrutvā yathāvat sa tu/</p>
          <p>rājībhūya jayārtham eva yatate tadvat pumān bodhitaḥ/</p>
          <p>śrutyā tat tvam asīty apāsya duritaṃ brahmaiva saṃpadyate//</p>
        </quote>
        <p>etenaitat pratyuktaṃ yad uktaṃ paraiḥ kiṃ dvayos tādātmyam ekasya vā/ nādyaḥ/
          advaitabhaṅgaprasaṅgāt/ na dvitīyaḥ/ asaṃbhavād iti/</p>
        <p>tan na/ avidyāparikalpitabhedanivṛttiparatvena tat tvam
          asyāditādātmyavādaprāmāṇyopapatteḥ/ tau ca paryanuyogaparihārāv agrāhiṣātāṃ
          manīṣibhiḥ/</p>

        <label>[l. 16.896]</label>

        <quote>
          <p>na dvayor asti tādātmyaṃ na caikasyādvayatvataḥ/</p>
          <p>aprāmāṇyaṃ śruter evaṃ nāropadhvaṃsamātrataḥ// iti</p>
        </quote>
        <p>tataś ca tat tvam asīti tattvaṃpadārthaśravaṇamananabhāvanābalabhuvā
          sākṣātkāreṇānādyavidyānivṛttau saccidānandaikarasabrahmāvirbhāvaḥ saṃpatsyata iti brahmaṇo
          jijñāsyatvaṃ prathamasūtroktaṃ yuktam/</p>

        <label>[l. 16.901]</label>

        <quote>
          <p>ajñātaṃ viṣayo brahma jñātaṃ tac ca prayojanam/</p>
          <p>mumukṣur adhikārī syāt saṃbandhaḥ śaktitaḥ sruteḥ// iti/</p>
        </quote>
        <p>janmādy asya yataḥ iti dvitīyasūtre brahma svarūpalakṣaṇataṭasthalakṣaṇābhyāṃ nyarūpi/
          tatra svarūpāntargatatve sati vyāvartakaṃ svarūpalakṣaṇaṃ satyaṃ jñānam anantaṃ brahma
          ityādivedāntaiḥ pratipāditam/ tasya satyajñānādyātmakasvarūpāntargatatve sati
          vyāvartakatvāt/ taṭasthalakṣaṇaṃ yato vā imāni ityādīni vākyāni nirūpayanti
          jagajjanmādikāraṇatvena/ tad uktaṃ vivaraṇe —</p>
        <quote>
          <p>jagajjanmasthitidhvaṃsā yataḥ sidhyanti kāraṇāt/</p>
          <p>tat svarūpataṭasthābhyāṃ lakṣaṇābhyāṃ pradarśyate// iti/</p>
        </quote>

        <label>[l. 16.912]</label>

        <p>śāstrayonitvāt iti tṛtīyasūtre prathamavarṇakena ṣaṣṭhīsamāsam āśritya sarvajñatvaṃ
          pratyapādi/ dvitīyavarṇakena bahuvrīhisamāsam abhyupagamya brahmaṇo vedāntapramāṇakatvaṃ
          pratyajñāyi/</p>

        <label>[l. 16.915]</label>

        <p>tat tu samanvayāt iti caturthe sūtre prathamavarṇakena vedāntānāṃ brahmaṇi tātparyaṃ
          pratyapādi/ dvitīyavarṇakena vedāntānāṃ pratipattividhiśeṣatayā brahmapratipādakatvaṃ
          pratyakṣe 'pi/ diṅmātram atra pradarśitam/ śiṣṭaṃ śāstra eva spaṣṭam iti sakalaṃ
          samañjasam//</p>
        <p>śrīr astu//</p>

        <label>[l. 16.920]</label>

        <trailer>iti sarvadarśanasaṃgrahe sakaladarśanaśirolaṃkāraratnaṃ śrīmacchāṃkaradarśanaṃ
          samāptam//</trailer>
        <trailer>samāpto ’yam sarvadarśanasaṃgrahaḥ//</trailer>
      </div>

    </body>
  </text>
</TEI>
